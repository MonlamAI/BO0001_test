ཁྱོད་འཆི་དུས་སུ་ངུ་སྲིད།
རོ་བྷེན་ཤར་མས་བརྩམས།


ཁྱེད་ཀྱི་འཇོན་ནུས་རྟོགས་པར་གྱིས།

ང་ཆུང་དུས་ཨ་ཕས་བཤད་མྱོང་བའི་སྐད་ཆ་དེ་ནམ་ཡང་བརྗེད་
མི་ཐུབ། “བུ་ཁྱེད་ངུ་སྐད་དང་ལྷན་དུ་བཙའ་སྐབས་སུ། འཛམ་བུ་གླིང་
དགའ་སྤྲོའི་ངང་འཚོས་ཡོད། ཁྱེད་ཀྱི་མི་ཚེ་འདི་དེ་བཞིན་བྱ་དགོས།
ཁྱེད་རང་འཆི་ནས་འཛམ་བུ་གླིང་གིས་ངུ་སྐད་སྒྲོག་དུས། ཁྱེད་ཉིད་
སྤྲོ་བས་བཏེགས་དགོས” དོན་ངོ་མ་མི་ཚེ་ཞེ་ན་ཅི་ཞིག་ཡིན་བརྗེད་
ཟིན་པའི་དུས་ཤིག་ཏུ་ང་ཚོ་གསོན་ཡོད། ང་ཚོས་མི་ཞིག་ཟླ་བའི་སྟེང་
དུ་འཇོག་པར་ལས་སླ་པོ་རེད། འོན་ཀྱང་། ང་ཚོ་དོ་བདག་ལ་ཐུག་ཚེ་
སྲང་ལམ་གྱི་ཕ་རོལ་དུ་ཁྱིམ་མཚེས་གསར་པ་ཞིག་ཐུག་ཏུ་འགྲོ་བར་
དཀའ་ལས་ཡོད་མོད། ང་ཚོས་མེ་ཤུགས་འཕུར་མདའ་ཞིག་འཛམ་གླིང་
གི་ཕ་རོལ་དུ་ཏག་ཏག་བཏང་ཐུབ་ཀྱི་རེད། ཡིན་ནའང་། སོ་སོའི་ཕྲུ་གུ་
དཔེ་མཛོད་ཁང་དུ་ཁྲིད་པའི་དུས་ཚོད་དམ་འཛིན་བྱེད་པར་དཀའ་
ལས་ཡོད། ང་ཚོ་ལ་གློག་འཕྲིན་དང་མྱུར་འཕྲིན། ཁ་པར་སོགས་ཡོད་
པས། ཕན་ཚུན་འབྲེལ་བའི་ཐོག་ཏུ་བསྡད་ཡོད་ནའང་། མིའི་རིགས་
ཀྱི་འབྲེལ་བ་འདི་ལས་ཞན་པ་བྱུང་མ་མྱོང་བའི་དུས་ཤིག་ཏུ་བསྡད་
ཡོད། ང་ཚོས་འགྲོ་བ་མིའི་རང་གཤིས་དང་འབྲེལ་བ་བརླགས་ཚར་བ་
རེད། ང་རང་ཚོའི་དམིགས་འདུན་དང་འབྲེལ་བ་བརླགས་ཚར་བ་རེད།
གནད་དོན་ཆེ་ཤོས་ཀྱི་མཐོང་རྒྱུ་དེ་ང་ཚོ་ལ་རག་མེད། དེ་འདྲ་ཡིན་དུས།
ཁྱེད་ཀྱི་དེབ་འདི་ཀློག་གི་ཡོད་པས། ཁྱེད་ལ་གུས་བཀུར་གྱིས་དྲི་བ་དེ།
ཁྱེད་འཆི་དུས་སུ་ངུ་སྲིད་ཅེས་པ་དེ་རེད། ཁྱེད་སའི་གོ་ལ་འདིར་འཚོ་
གནས་ཀྱི་བརྒྱུད་རིམ་དུ་ཚེ་སྲོག་ཇི་ཙམ་གྱི་ཚོར་བ་རེག་གི་ཡིན་ནམ།
ཁྱེད་ཀྱི་མི་ཚེ་དེས་མི་རབས་གསར་པ་དེ་ཚོ་ལ་ཤུགས་རྐྱེན་ཅི་ཞིག་བྱ་
འདོད། ཁྱེད་ཤི་བའི་རྗེས་སུ་བྱས་རྗེས་ཅི་ཞིག་འཇོག་གི་ཡིན། རང་ཉིད་
ཀྱི་མི་ཚེའི་ནང་དུ་ཐོབ་པའི་སློབ་གསོ་གཅིག་ཏེ། གལ་སྲིད་ཁྱེད་ཀྱིས་
མི་ཚེ་བེད་སྤྱོད་མ་བྱས་ན། མི་ཚེ་ཡིས་ཁྱེད་རང་བེད་སྤྱོད་བྱ་ཡོང་བ་
ངེས། ཉིན་མོ་བདུན་ཕྲག་ཏུ་འགྱུར་བ་དང༌། བདུན་ཕྲག་ཟླ་བར་འགྱུར་
བ༑ ཟླ་བ་ལོ་ལ་ཐིམ་པ་སོགས་ཀྱིས། ཁྱེད་ཀྱི་མི་ཚེ་ཕྱེད་ཀ་མ་གཏོགས་
བསྡད་མེད་པ་དང་འཚོས་མེད་པ་བཞིན། འགྱོད་སེམས་ཀྱིས་ཁེངས་
པའི་སེམས་པ་ཞིག་ལས་ཅི་ཡང་མེད་པར། མི་ཚེ་ནི་རྫོགས་ཟིན། ཁྱེད་
ལ་སླར་ཡང་མི་ཚེ་ཞིག་ཡོད་ན་ཅི་ཞིག་བྱ་འདོད་ཅེས་རྗོ་ཇི་བྷ་ནར་ངྷི་
གཱོ་ལ་འཆི་ཁའི་ཉལ་ཁྲི་སྟེང་དུ་
དྲིས་པས། ནུས་པ་ཅི་ལྕོགས་ཀྱི་བྱ་བ་སྒྲུབ་མཁན་གྱི་མི་ཞིག་བྱ་འདོད།
འོན་ཀྱང་ཚེ་འདིར་དེ་ལྟ་བུ་ང་ལ་བྱུང་མ་སོང་ཞེས། དབུགས་རིང་ཞིག་
འཐེན་ནས་ལན་བཏབ། དེས་ན་ཁྱེད་ལ་འདི་ལྟ་བུ་མི་ཡོང་བའི་རྒྱུ་
མཚན་དུ་བསམས་ནས་ངས་དེབ་འདི་བྲིས་པ་ཡིན། གཏམ་བཤད་ཀྱི་
ཆེད་ལས་པ་ཞིག་ཡིན་པའི་ཆ་ནས། བྱང་ཀོ་རི་ཡའི་ནང་དུ་ཚོགས་
འདུའི་ཐོག་སྐད་ཆའི་གནད་རྩ་བཤད་པ་དང་། ས་ཆ་གང་སར་བསྐྱོད་
པ༑མི་ཚེའི་བརྒྱུད་རིམ་དུ་མི་འདྲ་མིན་ཐུག་པ་དང་།ཚོང་ལས་ཀྱི་མགོ་
ཁྲིད་བྱས་པའི་ཉམས་མྱོང་སོགས་བཤད་དུས། ཁོང་ཚོ་ནི་མི་ཚེའི་ལས་
སྣེ་འདྲ་མིན་ནས་ཡོང་ཡོད་ཀྱང་། མཐའ་མའི་དྲི་བ་དེ་གནད་འགག་
གཅིག་ལ་ཐུག་ཡོད། རང་ཉིད་ཀྱི་མི་ཚེ་དོན་དང་ལྡན་པ་ཞིག་ཇི་ལྟར་
བཟོ་ཐུབ་པ། རང་ཉིད་ཀྱི་ལས་ཀའི་རྒྱུན་རིང་དུ་ཞལ་འདེབས་ཇི་ལྟར་
སྒྲུབ་ཐུབ་པ། མི་ཚེའི་འགྲུལ་བཞུད་བདེ་མོ་ཞིག་གི་ཐོག་བདེ་སྐྱིད་ཇི
ལྟར་བསྐྲུན་ཐུབ་པ་སོགས་རེད།
ངའི་དྲིས་ལན་གྱི་མགོ་འཛུགས་ནི་རྟག་ཏུ་གཅིག་མཚུངས་ཡིན།
འཚོ་ཐབས་དཔྱད་ཞིབ་དགོས། རིན་ཐང་ཅན་གྱི་བྱ་བ་ཞིག་བསྒྲུབ་
ཐུབ་པར། མི་རེ་ལ་དམིགས་བསལ་གྱི་ནུས་པ་རེ་ཡོད་པས། ང་ཚོ་ཚང་
མ་འདིར་དམིགས་ཡུལ་ངེས་ཅན་དང་། བཟང་བའི་བྱ་ལས་ཤིག་གི་
ཆེད་དུ་ཡོང་ཡོད་པ་ནི། འགྲོ་བ་མིའི་ནུས་པ་དེ་གོང་འཕེལ་བཏང་བའི་
དུས་མཚུངས་སུ། ཉེ་འཁོར་དུ་ཡོད་པའི་ཚེ་སྲོག་ལ་རིན་ཐང་ཕུལ་བ།
ཁྱེད་ཀྱི་འཚོ་ཐབས་དཔྱད་པ་ནི། ད་ལྟ་ཁྱེད་ཀྱི་ལས་གནས་དེ་གཞག་
དགོས་ཀྱི་མ་རེད། དེ་ནི་ཁྱེད་རང་ཉིད་རང་གི་ལས་ཀའི་ནང་དུ་གང་
མང་ཞུགས་དགོས་པ་དང་། ཁྱེད་རང་ཉིད་ཀྱི་ལས་བྱ་ཡག་ཤོས་དེ་ལ་
དོ་སྣང་སྤྲོད་དགོས་པ། ཁྱེད་རང་ཉིད་ཀྱི་མངོན་འདོད་སྒྲུབ་པར་འགྱུར་
བ་གཏོང་དགོས་ཀྱི་ཡོད་པས་མི་གཞན་པ་ཞིག་མ་སྒུག་པར། གྷན་དྷི་
ཡིས་གསུངས་པ་བཞིན། “ཁྱེད་རང་ཉིད་ཀྱིས་འཛམ་གླིང་དུ་འགྱུར་བ་
གཏོང་དགོས་པ་ག་རེ་མཐོང་གི་ཡོད་ན། དེ་འགྱུར་བ་ཐོངས་དང༌། དེས་
ཁྱེད་ཀྱི་མི་ཚེ་འགྱུར་བ་གཏང་ཐུབ།” ཅེས་པ་དེ་རེད།

རྒྱུས་མེད་མི་ལ་རྟག་ཏུ་སེམས་བཟང་གྱིས།

ཨལ་ཌྷོའུ་སི་ཧག་སི་ལའེ་ལགས་ཀྱིས་
ཤི་ཁར་བརྗོད་པའི་མི་ཚེའི་བསྡོམས་ཚིག་ཏེ “ང་ཚོས་གཅིག་གིས་
གཅིག་ལ་སེམས་པ་བཟང་པོ་བྱ་དགོས” ཞེས་བཤད། ང་ཚོ་ཚང་མས་
ཡིད་ཆེས་ག་རེ་བྱེད་ཀྱི་ཡོད་པ་དེ་བརྗོད་ན། དངོས་ཡོད་ཀྱི་དམིགས་
ཡུལ་འགྲུབ་པའི་མི་ཚེ་ཞིག་དང་། རླབས་ཆེན་གྱི་བྱ་བའམ་རྩེ་ཕུད་ཀྱི་
ལས་དོན་ཞིག་འགྲུབ་དགོས། དེ་དག་གིས་ང་ཚོ་དུས་དེབ་དང་ཚགས་
ཤོག་སོགས་ཀྱི་མདུན་ངོས་སུ་འཇོག་ཡོང་། བདེན་པ་ལས་ཁ་ཐག་རིང་
དུ་འགྲོ་ཐུབ་མཁན་ཅི་ཡང་མེད། ཉིན་རེའི་བྱ་བ་ཡ་རབས་སྤྱོད་བཟང་
དང་སེམས་པ་བཟང་པོས་སྒྲུབ་པ་དེས་ཁྱེད་ཀྱི་མི་ཚེ་དེ་དོན་དང་ལྡན་
པ་ཞིག་བཟོ་ཐུབ། དེ་བས་ཁྱེད་ཀྱི་མི་ཚེའི་ཁ་ཕྱོགས་དེ་དངོས་འབྲེལ་གྱི་
རླབས་ཆེན་ཞིག་ཆགས་ཐུབ།
ཁྱེད་ཀྱི་མི་ཚེའི་ནང་དུ་མི་སུ་འདྲ་ཞིག་དང་ཐུག་ནའང་དེ་ལ་སློབ་
གསོ་ཞིག་སྤྲད་རྒྱུ་ཡོད་རེད་ལ། སྒྲུང་གཏམ་ཞིག་འཆད་རྒྱུ་ཡོད་རེད།
ཁྱེད་ཀྱིས་སྐད་ཅིག་སྐད་ཅིག་གི་མི་དེ་བསྐྱུར་ནས་འགྲོ་དགོས་པའི་
ཉིན་མོ་དེ་དག་ནི་བཟང་སྤྱོད་དང་སྙིང་རྗེ་མང་ཙམ་སྟོན་པའི་གོ་སྐབས་
མཚོན་གྱི་ཡོད་པས། དེ་ཡིས་ཁྱེད་ཀྱི་རང་གཤིས་འཆད་ཀྱི་ཡོད། ཁྱེད་
རང་དངོས་འབྲེལ་གྱི་མི་གང་ཡིན་པ་དེ་མི་སྟོན་པ་དང་། དེ་བས། ཁྱེད་
ཀྱི་ཁོར་ཡུག་གོང་འཕེལ་མི་བཏང་བའི་རྒྱུ་མཚན་གང་ཡིན་ནམ། ངས་
བལྟས་ན་ཉིན་གཅིག་གི་རིང་དུ་ཁྱེད་ཀྱིས་རྒྱུས་མེད་ཀྱི་མི་ཞིག་ལའང་
འཛུམ་མདངས་སྟོན་པའམ། སེམས་ཁམས་དྭངས་པ་བྱ་ཐུབ་ན་ཉིན་
མོ་དེ་རིན་ཐང་ལྡན་པ་ཞིག་བྱུང་ཡོད།གོ་ལ་སྟེང་གི་སྟོང་ཆ་ཞིག་བསྐོང་
ཡོད་པའི་རིན་པ་བྱམས་བརྩེ་ཡིས་མཚོན་ཐུབ་ལ་ཚབ་ཐུབ།
རྒྱུས་མེད་ཀྱི་མི་ཞིག་ལ་སྙིང་རྗེའི་སེམས་པ་ཞིག་སྟོན་པའི་ལམ་
བུ་གསར་བསྐྲུན་ནི། ཁྱེད་ཀྱི་རྒྱབ་ཏུ་སྡོད་པའི་མི་དེའི་སྣུམ་འཁོར་རིན་
པ་སྤྲོད་པ། མེ་འཁོར་ནང་དུ་རྐུབ་སྟེགས་དགོས་པའི་མི་ཞིག་ལ་རྐུབ་
སྟེགས་སྤྲོད་པ། མི་ཞིག་ལ་སྐུ་ཁམས་བཟང་ཞེས་ཁམས་འདྲི་ཞུ་མཁན་
ཐོག་མ་བྱེད་པ་སོགས་ནི་མགོ་འཛུགས་ཀྱི་ས་ཆ་གལ་ཆེན་ཞིག་ཡིན།
ཉེ་ཆར་ངའི་དེབ 《འཕུར་རྟ་རྟགས་ཅན་ཀྱི་རླངས་འཁོར་བཙོང་པའི་
གྲྭ་བ》་ ཀློག་
མཁན་ཝཱ་ཤིང་ཋོན་དུ་ཡོད་པའི་བུད་མེད་ཅིག་ནས་ང་ལ་ཡི་གེ་ཞིག་
འབྱོར་བྱུང་། ཡོང་འབབ་ཀྱི་བཅུ་ཆ་གཅིག་མོ་རང་གིས་ཆོས་ཕྱོགས་
དང་འབྲེལ་བའི་རོགས་པ་བྱེད་མཁན་དེ་དག་ལ་འབུལ་གྱི་ཡོད་ཅེས་
བྲིས་ནས། ང་ལ་ཨ་སྒོར་བརྒྱ་ཞིག་བཀའ་དྲིན་རྗེས་དྲན་མཚོན་ཆེད་
དུ་ངོས་ལེན་བྱ་རོགས་ཅེས་བསྐུར་འདུག ཡ་རབས་ཀྱི་སྤྱོད་པ་དེ་ལ་ཡ་
ལན་གྱི་ཚུལ་དུ། ངས་མོ་རང་ལ་ལམ་སང་སྒྲ་ཕབ་ལེན་བྱས་པའི་ལས་
རིམ་ཞིག་བསྐུར་བས་། མོ་རང་ལ་ལག་རྟགས་ཀྱི་རིན་ཐང་དེ་འབྱོར་བ་
རེད། ལྷག་བསམ་རྣམ་དག་དང་སེམས་གཏིང་ནས་བྱིན་པའི་ཀུན་སློང་
སྟེ། མོ་རང་གི་རྣམ་འགྱུར་དེ་རླབས་ཆེན་གྱི་སློབ་གསོ་ཞིག་རེད།

ཁྱེད་ཀྱི་ལྟ་ཚུལ་རྒྱུན་བསྲིངས་བྱོས།

འདི་ནི་སྒྲུང་རྙིང་པ་ཞིག་རེད། མི་ཞིག་ལ་ན་ཚ་ཚབས་ཆེན་ཕོག་
ཏེ་འཁོར་ལོས་སྤྲས་ནས་སྨན་ཁང་དུ་འགྲོ་དགོས་པ་བྱུང་། ནད་པའི་
ཉལ་ཁང་དུ་འགྲོ་སྐབས་ནད་པ་གཞན་ཞིག་སྒེའུ་ཁུང་འགྲམ་ཉལ་ཁྲི་
སྟེང་དུ་ངལ་གསོ་བྱས་ནས་བསྡད་ཡོད་པ་རེད། ནད་པ་གཉིས་གྲོགས་
པོ་ཆགས་ནས་སྒེའུ་ཁུང་གི་འགྲམ་དུ་སྡོད་མཁན་དེས་སྒེའུ་ཁུང་གི་
ཕྱི་རུ་བལྟས་ནས་ཁྲ་ལམ་མེར་ཤར་ཐུབ་པའི་ཕྱི་ཚུལ་གྱི་ཁོར་ཡུག་
འགྲེལ་བརྗོད་བྱས་ཏེ་ཆུ་ཚོད་ཁ་ཤས་ཀྱི་རིང་དུ་ནད་པའི་སེམས་པ་
སྤྲོ་རུ་བཅུག སྐབས་རེར་སྨན་ཁང་གི་ཕ་རོལ་དུ་ཡོད་པའི་ལྡུམ་རྭ་ན་
ལྕང་མའི་མཛེས་སྡུག་དང་། རླུང་བུས་སྤུར་བའི་ལྕང་ལོ་དེ་དག་འགྲེལ་
བརྗོད་བྱས། སྐབས་རེར་སྨན་ཁང་དུ་ཡོང་མཁན་གྱི་མི་དེ་དག་གི་བྱེད་
སྟངས་འགྲེལ་བརྗོད་བྱས། དུས་ཚོད་དེ་ལྟར་རྫོགས་ཏེ།བཤད་རྒྱུ་རྫོགས་
སྐབས་ནད་པ་དེས་གྲོགས་པོས་བརྗོད་པའི་ཁོར་ཡུག་གི་མཛེས་ལྗོངས་
དེ་དག་ལོངས་སྤྱོད་བྱེད་པའི་ནུས་པ་མེད་པས་སུན་སྣང་སྐྱེས། དེའི་
རྐྱེན་པས་མཐའ་མར་གྲོགས་པོ་དེ་ལ་མི་དགའ་བ་གྱུར་བ་དང་། སྡང་
བའི་སེམས་པ་འཛིན།
མཚན་མོ་ཞིག་ལ་སྒེའུ་ཁུང་གི་འགྲམ་དུ་ཡོད་པའི་ནད་པ་དེ་གློ་
བརྒྱབ་ནས་དབུགས་རྔུབ་མ་ཐུབ་པའི་སྐབས་སུ། གཞན་པ་དེར། ང་
སྐྱོབས་རོགས་ཞེས་ཁ་པར་ཙམ་ཡང་མ་བཏང་པར་བསྡད། ཕྱི་ཉིན་
ཞོགས་པ་ནད་པ་དེས་སྒེའུ་ཁུང་གི་ཕྱི་རུ་བལྟས་ནས་མི་ཤི་བོ་དང་ནད་
པ་མཐོང་ཚད་ཀྱི་གྲངས་ཀ་བརྩིས་ནས་བཤད་པ་སོགས་ཀྱིས་ཁོ་རང་
གི་གྲོགས་པོ་ལ་བདེ་སྐྱིད་བསྐྲུན། ལམ་སང་གྲོགས་པོ་དེས་སྨན་ཞབས་
པ་ལ་ཆོག་མཆན་ཞུས་ཏེ་སྒེའུ་ཁུང་གི་གམ་དུ་བཞག་པའི་ཉལ་ཁྲི་
དེ་སྤོ་དགོས་པའི་རེ་བ་བཏོན་ནས་སྤོས། ཁོང་གིས་སྒེའུ་ཁུང་ནས་ཕྱི་
ལ་བལྟས་ཚེ། ཕྱི་རོལ་གྱི་ཁོར་ཡུག་གང་ཞིག་མཐོང་པ་དེས་གཟུགས་
པོ་ཡོངས་སུ་སྤྲུག་སྤྲུག་ཐེབས་པ་དང་། སྒེའུ་ཁུང་ནི་ཤིན་ཏུ་མཁྲེགས་
པའི་སོ་ཕག་གི་གྱང་ཞིག་གིས་བཀབ་ཡོད་པ་ཤེས། ཉལ་རོགས་དེས་
འཆར་སྣང་གི་ནང་དུ་ཤིན་ཏུ་ངོ་མཚར་ཆེ་བའི་ལྟད་མོ་ཞིག་བསྐྲུན་
པའི་བརྒྱུད། གྲོགས་ཀྱི་དུས་སུ་བརྩེ་སེམས་ཀྱི་རྣམ་པ་མཐོ་བའི་ཁོར་
ཡུག་ཡག་པོ་ཞིག་བསྐྲུན་བའི་འབད་བརྩོན་བྱས་པ་རེད། ཁོས་རང་
ཤེད་སྤངས་ནས་བརྩེ་སེམས་སྤྲད་པས། ངས་སྒྲུང་འདིར་བསམ་བློ་ཇི་
ཙམ་བཏང་ནའང་ངའི་བསམ་བློ་དང་ལྟ་ཚུལ་ལ་གཡོ་འགུལ་མ་ཐེབས་
པའི་དུས་ཤིག་བྱུང་མ་མྱོང་། བདེ་སྐྱིད་དང་ཚད་ལྡན་གྱི་མི་ཚེ་ཞིག་
ཡོང་བར་དཀའ་ཁག་གི་བརྒྱུད་རིང་དུ་རང་ཉིད་ཀྱི་ལྟ་ཚུལ་དང་བསམ་
བློའི་འཁྱེར་སོ་འགྱུར་བ་བཏང་ནས་མུ་མཐུད་དུ་རང་ཉིད་རང་གིས
“མི་ལེགས་པའི་གནས་སྟངས་འདི་དག་གི་ཐོག་ཏུ་རྣམ་རྟོག་མེད་པ་
དང་། མཁས་པའི་ངང་འདི་ལ་ལྟ་སྟངས་ཀྱི་ལམ་གཞན་ཞིག་ཡོད་རེད་
དམ”ཞེས་འདྲི་དགོས། ང་ཚོ་ནི་སྐར་ཚོགས་འབུམ་ཕྲག་མང་པོས་གྲུབ་
པའི་ཕྱི་ཟུར་ཞིག་ཏུ། སྤྱི་ཡོངས་ཀྱི་སྐར་མ་ལས་ཤིན་ཏུ་ཕྲ་བའི་སའི་གོ་
ལའི་སྟེང་དུ་བསྡད་ཡོད་ཅེས་དངོས་ཁམས་རིག་པ་གྲགས་ཅན་ཧོའོ་
ཁེན་ལགས་ཀྱིས་གསུངས། ང་ཚོས་ལྟ་
ཚུལ་འགྱུར་བ་བཏང་བར་གོང་གི་བརྗོད་པ་དེ་གང་འདྲ་འདུག ཤེས་བྱ་
ནས་བལྟས་ན་ཁྱེད་ལ་དཀའ་ངལ་ཆེན་པོ་རེད་དུག་གམ། ཁྱེད་ཀྱིས་
གདོང་ལེན་བྱེད་མྱོང་ཡོད་པའི་དཀའ་ངལ་དང་། ད་ལྟ་མྱོང་བཞིན་པ་
དེ་དག ཁྱེད་རང་ཉིད་ཀྱིས་ཆེན་པོ་བཟོས་པ་བཞིན། དོན་ངོ་མ་ཚབ
ཆེན་ཞིག་རེད་འདུག་གམ། སའི་གོ་ལར་ང་ཚོ་དུས་ཚོད་ཐུང་ཐུང་ཞིག་
བསྡད་ཀྱི་རེད། གང་ལྟར་ང་ཚོའི་མི་ཚེ་ནི་མི་རྟག་པའི་རང་བཞིན་དང་
རྩྭ་རས་སྟེང་གི་འཛེར་སྒྲ་ལྟ་བུ་རེད། དེ་བས་ང་ཚོས་འགྲུལ་བཞུད་ཀྱི་
རྒྱུན་རིང་དུ་བདེ་སྐྱིད་བཙལ་དགོས།

“བརྩེ་དུང་གཟབ་ནན”བློ་སྦྱོང་བྱོས།

དོན་ལྡན་དང་ལམ་ལྷོང་ཅན་གྱི་མི་ཚེ་ཞིག་ཡོང་བའི་གསེར་སྐུད་
ལྟ་བུ་དེ་རང་ཁྲིམས་རང་གིས་སྲུང་བ་དེ་རེད།ཁྱེད་ཀྱི་བྱ་བ་ཞིག་བསྒྲུབ་
དགོས་པའི་སེམས་ནང་དུ་ཚོར་བ་ཙམ་མ་ཡིན་པར། ཁྱེད་ཀྱི་སེམས་
ནང་དུ་ངེས་པར་དུ་བསྒྲུབ་དགོས་སྙམ་པའི་བྱ་བ་ཚང་མ་འགྲུབ་ཐུབ་
པ་དེ་སྒྲིག་ཁྲིམས་ཀྱིས་བཟོ་ཐུབ། རང་ཁྲིམས་མེད་པ་ནས་བཟུང་།
དམིགས་ཡུལ་ངེས་ཅན་ཞིག་བཟུང་མི་ཐུབ་པ། དུས་ཚོད་སྟངས་འཛིན་
བྱ་མི་ཐུབ་པ། མི་ལ་སྣེ་ལེན་བྱ་མི་ཐུབ་པ། དཀའ་ཁག་གི་དུས་སུ་སྡུག་
རུས་བྱ་མི་ཐུབ་པ། ཁྱེད་རང་གི་འཕྲོད་བསྟེན་བདག་སྐྱོང་བྱ་མི་ཐུབ་པ་
དང་བཟང་ཕྱོགས་ཀྱི་བསམ་བློ་འཁྱེར་མི་ཐུབ་པ་སོགས་ཡོང་།
རང་ཁྲིམས་རང་གིས་སྲུང་བ་དེ་ལ་ངས “གཟབ་ནན་བརྩེ་དུང”
ཞེས་འབོད་ཀྱི་ཡོད།རྒྱུ་མཚན་ནི། ཁྱེད་ཀྱིས་ཁྱེད་ལ་བཟོད་བསྲན་བྱས་
པ་དེ་ནི་བརྩེ་སེམས་ཀྱི་རྣམ་འགྱུར་ཞིག་རེད། ཁྱེད་ཀྱིས་ཁྱེད་ལ་དམ་
འཛིན་བྱེད་པ་ཡིན་ན་ཆུ་སྟེང་དུ་ལྡིང་བཞིན་པའི་ལོ་མ་རླུང་བུས་ཁ་
ཕྱོགས་བཟོ་བ་བཞིན་མ་ཡིན་པར། ཁྱེད་རང་ཉིད་ཀྱིས་བཟོས་པའི་ཁ་
ཕྱོགས་ཀྱི་མི་ཚེ་དེ་རོལ་ཐུབ། རང་གིས་རང་ལ་མཁྲེགས་པོ་ཇི་ཙམ་
འཛིན་ན། མི་ཚེ་དེ་ཁྱེད་ལ་དེ་ཙམ་ལས་སླ་པོ་ཡོང་གི་རེད་ཅེས་ངས་
སློབ་གཉེར་འདུ་ཚོགས་ཤིག་གི་ནང་དུ་བཤད་མྱོང་། མཐའ་མའི་མི་ཚེ་
ཡི་སྤུས་ཚད་དེ་ཁྱེད་ཀྱི་གདམ་ཁ་དང་ཐག་གཅོད་ཀྱི་སྤུས་ཚད་དེ་དག་
གིས་བཟོ་ཡོང་། སྤུས་ཚད་དེ་དག་གི་གོ་རིམ་ནི། ཁྱེད་ཀྱིས་མདུན་ལམ་
གྱི་ཁྲོད་དུ་དཔེ་ཀློག་གི་འབད་བརྩོན། རྒྱུན་དུ་ཞོགས་པ་གཉིད་ལས་
ལང་བའི་དུས་ཚོད། ཉིན་མོར་བསམ་བློ་གཏོང་བའི་ཆུ་ཚོད་དེ་དག་
གིས་བཟོ། ཁྱེད་ཀྱི་བསམ་པའི་ནུས་པ་དེ་གདམ་ཁ་མ་ནོར་བ་ཞིག་
ཏུ་བཀུག་པ་ཡིན་ན། ཁྱེད་ཀྱིས་མི་ཚེ་སྟངས་འཛིན་བྱ་ངེས། དམིགས་
འདུན་འགྲུབ་པ་དང་། ཁྱད་པར་བྱེད་ཐུབ་པའི་མི་དེ་དག་གིས་སྟབས་
བདེ་པོ་བའི་ལས་དོན་ཐོག་ཏུ་དུས་ཚོད་བཏང་མེད། ཁོང་ཚོ་ལ་སེམས་
ནང་གི་འདུན་པ་དང་མཁས་པའི་བྱ་བ་བསྒྲུབ་པའི་སེམས་ཤུགས་ཡོད།
ཁོང་ཚོ་རླབས་ཆེན་གྱི་མི་ཞིག་ཆགས་པར་གོམས་གཤིས་འདི་ཡིས་
བཟོས་ཡོད།
“བྱ་བ་འགྲུབ་མཁན་གྱི་མི་ཞིག་གིས་བྱ་བ་མ་འགྲུབ་མཁན་
མི་དེ་དག་གིས་གཉེར་བར་དགའ་བའི་བྱ་བ་དེ་དག་གཉེར་
བའི་གོམས་གཤིས་མེད”ཞེས་རྩོམ་འབྲི་བ་དང་བསམ་བློ་བ་གྷི་
རའེ་ལགས་ཀྱིས་གསུངས་པ་རེད། ཁོང་ཚོས་དགོས་
ངེས་ཀྱི་བྱ་བ་བསྒྲུབ་ཀྱི་མ་རེད། “ཡིན་ནའང་ཁོ་རང་ཚོའི་དམིགས་
ཡུལ་གྱི་ལྗིད་ཚད་མཐོང་ཆུང་བཏང་ཆོག་གི་མི་འདུག” “ཁྱེད་རང་
འདོད་མིན་ལ་མ་ལྟོས་པར། ངེས་པར་དུ་བྱ་བ་ཞིག་བསྒྲུབ་ཐུབ་པ་
དགོས་པའི་དུས་དེར་ཁྱེད་ཀྱིས་བསྒྲུབ་དགོས་པའི་བྱ་བ་དེ་ཁྱེད་རང་
ཉིད་ཀྱིས་བསྒྲུབ་ཐུབ་པའི་ནུས་པ་དེ་ནི་ཕལ་ཆེར་ཆེས་རིན་ཐང་ཅན་
གྱི་ཤེས་ཡོན་ཀུན་གྱི་འབྲས་བུའོ” ཞེས་དུས་རབས་བཅུ་དགུ་ནང་གི་
དབྱིན་ཇིའི་རྩོམ་པ་པོ་ཐོའོ་མཱ་སི་ཧན་རེ་ཧག་སི་ལའེ་ལགས་ཀྱི་སྡོམ་ཚིག་དེ་རེད། ང་ཚོས་ལས་ཀ་
ག་རེ་སྦྱོང་གི་ཡོད་ན། ལས་ཀ་སྒྲུབ་བཞིན་སྒྲུབ་བཞིན་སྦྱོང་གི་ཡོད་པ་
རེད། དཔེར་ན། ཁང་པ་རྒྱག་མཁན་ཞིག་ཆགས་པར། ཁང་པ་བརྒྱག་
དགོས། པི་ཝང་དཀྲོལ་མཁན་ཞིག་ཆགས་པར། པི་ཝང་དཀྲོལ་
དགོས། དེ་ནང་བཞིན་ང་ཚོས་ལས་ཀ་དྲང་པོ་བྱེད་ཀྱི་ཡོད་ན་དྲང་པོ་
རེད། རང་གིས་སྟངས་འཛིན་བྱེད་དེ་ལས་ཀ་ཞིག་བྱས་ན། རང་ཉིད་
སྟངས་འཛིན་ཅན་གྱི་མི་ཞིག་ཆགས་ཐུབ། བློ་ཁོག་ཆེན་པོའི་ངང་
ལས་ཀ་ཞིག་བྱས་ན།བློ་ཁོག་ཆེན་པོ་ཆགས་ཐུབ།

ཉིན་རེའི་ཉམས་མྱོང་གི་ཟིན་ཐོ་ཞིག་ཉོར།

མི་རང་ཉིད་འཕེལ་སྐྱེད་གཏང་བའི་ལམ་ཁ་ལེགས་ཤོས་དེ་ཉིན་
དེབ་ཉར་བ་དེ་རེད། ཉིན་རེའི་ཉམས་མྱོང་ལས་ཁྱེད་ལ་སློབ་གསོ་ག་རེ་
ཐོབ་ཀྱི་ཡོད་པ་དེ་དག་ཡིག་ཐོག་ཏུ་ཕབ་པ་ཡིན་ན། ཉིན་རེ་ནས་ཉིན་
རེར། ཁྱོད་ཀྱི་རྣམ་དཔྱོད་གོང་དུ་འཕེལ། གོ་རྟོགས་ཟབ་ཏུ་འགྲོ་བས།
ནོར་འཁྲུལ་ཡང་ཉུང༌། ཉིན་དེབ་ཉར་བ་ཡིས་ཁྱེད་ལ་དོན་དམ་པའི་
དགོས་ངེས་གང་ཞིག་ཡིན་པ་དེ་གསལ་པོ་ཤེས་ཡོང་བས། དེ་དག་སྣང་
འཇོག་ལེགས་པོ་བྱ་ཐུབ།
ཉིན་དེབ་འབྲི་རྒྱུ་ནི་རང་ཉིད་རང་གིས་རྒྱུན་ལྡན་གྱི་འཚོ་བ་གླེང་
བའི་གོ་སྐབས་ཤིག་ཡིན། དེས་ཁྱེད་ལ་བསམ་བློ་ཟབ་པོ་གཏང་དགོས་
པའི་བསྐུལ་མ་གཏང་ལ། འདས་ཟིན་པའི་ཆོས་དེ་དག་ལ་ཕྱི་འདང་
བརྒྱག་ངེས། དེས་ཁྱེད་རང་བསམ་བློ་ནན་པོ་གཏོང་མཁན་ཞིག་ཏུ་
བསྒྱུར། ཁྱེད་ཀྱིས་རྒྱ་ཆེན་པོ་དང་། ཤེས་ཚད་མཐོ་བའི་མི་ཚེ་ཞིག་གི་
ཚད་དུ་གོམ་པ་སྤོ་ཐུབ་པ་མ་ཟད། སྒེར་གྱི་མི་ཚེ། ཆོས་ཕྱོགས་ཀྱི་མི་ཚེ།
ལས་གནས་སམ་ཆེད་ལས་ཀྱི་མི་ཚེ་སོགས་ལ་སྤུས་ཀ་ཚད་ལྡན་ཞིག་
བཟོ་བར། གལ་གནད་ཆེ་བའི་གནས་ཚུལ་དག་རྟོགས་པ་དང་། ཁྱེད་
ཀྱིས་ལས་ཀ་བྱེད་དུས།ལས་ཀ་དེ་འགྲུབ་པའི་ཐབས་ལམ་གཙོ་བོ།ཤེས་
པ་གནད་སྨིན་ཅན་དེ་དག་ཐོ་འགོད་བྱ་སའི་བསྟི་གནས་ལྟ་བུ་ཆགས།
སོ་སོའི་ཉིན་དེབ་དེས་ཁྱེད་ལ། འཆར་སྣང་སྤེལ་བ་དང་དམིགས་འདུན་
གླེང་བའི་སྒེར་གནས་ཤིག་སྟེར།
ཉིན་དེབ་དེ་ཉིན་ཐོ་མ་རེད། ཉིན་ཐོ་ནི་
གནས་ཚུལ་ག་རེ་བྱུང་བ་དེ་ཐོ་འགོད་བྱེད་ས་རེད།འོན་ཀྱང་།ཉིན་དེབ་
ནི་གནས་ཚུལ་གང་བྱུང་པ་དེ་དཔྱད་ཞིབ་བྱས་ཏེ། དེ་ཚོ་གོ་རིམ་འཇོག་
པའོ། ཉིན་དེབ་ཉར་བ་དེས་ཁྱེད་ཀྱིས་བྱ་བ་ཅི་ཞིག་བསྒྲུབ་དགོས་ཀྱི་
འདུག་གམ། བྱ་བ་བསྒྲུབ་དགོས་པའི་རྒྱུ་མཚན་ཅི་ཞིག་ཡིན་ནམ།ཁྱེད་
ཀྱིས་ལས་ཀ་དེ་དག་བསྒྲུབས་པ་ལས་སློབ་གསོ་ཅི་ཞིག་ཐོབ་འདུག་
གམ་ཞེས། སེམས་ནང་དུ་དྲི་བ་སླེབས་པར་སེམས་ཤུགས་སྤར་ཐུབ།
ཉིན་དེབ་ཉར་བ་ཡིས་སློབ་སྦྱོང་བྱ་སའི་སྡིངས་ཆ་ལྟ་བུ་སྤྲོད་ཀྱི་ཡོད་
པས། སྒེར་གྱི་སྐྱེས་སྟོབས་དང་བློ་གྲོས་གོང་འཕེལ་གཏོང་བ། སྔོན་བྱུང་
གི་གནས་ཚུལ་དེ་དག་མ་འོངས་པའི་བྱ་བ་ལེགས་འགྲུབ་ཡོང་བའི་
དགེ་ཕན་དུ་བསྒྱུར་ཐུབ། སྤྱི་ཡོངས་ཀྱི་སེམས་པའི་འཁྱེར་སོ་དང་། ནད་
འགོག་མ་ལག་གི་བྱེད་སྒོ འཕྲོད་བསྟེན་སོགས་ཡག་པོ་འགྲོ་ཐུབ་པར་
ཉིན་རེར་སྐར་མ་བཅོ་ལྔ་རིང་དུ་ཡིག་གེ་འབྲི་དགོས་ཅེས་གསོ་བ་རིག་
པའི་ཉམས་ཞིབ་པ་རྣམས་ཀྱིས་གསུངས་ཡོད། གལ་ཏེ་ཁྱོད་ཀྱི་མི་ཚེ་
བསམ་སམ་བློ་གཏོང་རིན་ཅན་ཞིག་ཡིན་ན། ཡིག་ཐོག་ལ་ཕབ་རིན་ཡོད་
པ་མ་བརྗེད།

དྲང་བདེན་གྱི་གཞུང་ལུགས་ཤིག་བསྐྱེད་བསྲིང་བྱོས།

ང་ཚོ་ནི་དམ་བཅའ་ལག་བསྟར་མི་བྱེད་པའི་འཛམ་གླིང་ཞིག་ཏུ་
བསྡད་ཡོད། མི་རྣམས་ཚིག་ཐོག་ཏུ་འགྲོ་མི་ཐུབ་པའི་དུས་ཤིག་ཏུ་ང་ཚོ་
བསྡད་ཡོད། དུས་ཚོད་ཁོམ་པ་མེད་པ་ཤེས་བཞིན་དུ་ངས་ཁྱེད་ལ་ཁ་
པར་གཏང་ཡོང་བས་ང་ཚོས་གུང་ཟས་མཉམ་དུ་རོལ་ཞེས་ལབ་སྲོལ་
ཆེ༑ ང་ཚོ་དེབ་གསར་པ་དེ་ལ་ཧ་ཅང་དགའ་བས། ཕྱི་མིར་མི་གཡར་པ་
ཤེས་བཞིན་དུ། ལས་རོགས་ཤིག་ལ་འདི་གཡར་ཆོག་ཅེས་དམ་བཅའ་
འཇོག ལོ་འདི་ལ་ང་ཚོས་འགྱུར་བ་ཞིག་གཏོང་དགོས་སྙམ་པའི་དམ་
བཅའ་ཞིག་འཇོགའོན་ཀྱང་དོན་ངོ་མ་ང་ཚོས་འགྱུར་བ་གཏང་ཐུབ་པ་
དང་། དམིགས་ཡུལ་འགྲུབ་ཐུབ་པའི་ཤུགས་སྣོན་དང་བརྩོན་པ་ལས་
སྤྲོ་སྐྱིད་བཏང་བ་དང་།ལྷོད་ཀྱིས་བསྡད་པས་མང་།
ལག་བསྟར་ཡོང་བར་དཀའ་བའི་རྫུན་གཏམ་སྨྲ་བའི་གོམས་
གཤིས་ཤིག་རིམ་གྱིས་ཆགས་དུས། དཀའ་ངལ་ངོ་མ་དེ། ཁྱེད་རང་ཚིག་
ཐོག་ཏུ་གནས་མི་ཐུབ་དུས་གདེངས་འཇོག་བརླག གདེངས་འཇོག་
བརླག་དུས་ཡིད་ཆེས་བརླག ཡིད་ཆེས་བརླག་སོང་ན་མཐར་ཐུག་གི་
འབྲེལ་བའི་སྐུད་པ་དེ་ཆད་འགྲོ། དྲང་བདེན་གྱི་གྲུབ་མཐའ་ཡར་རྒྱས་
བཏང་བར། བདུན་ཕྲག་གཅིག་གི་ནང་དུ་ཁྱེད་ཀྱིས་རྫུན་ཇི་ཙམ་ལབ་
འདུག་པར་དཔྱད་པ་ཐོངས། དེ་ལ་གཏོང་འཛིན་བྱོས། “མགྱོགས་མྱུར་
བདེན་པ”ཞེས་ངས་ལབ་པ་བཞིན།རྗེས་མའི་ཉིན་བདུན་གྱི་རིང་། ཁྱེད་
རང་ཉིད་དང་། ཁྱེད་དང་གཞན་གྱི་འབྲེལ་མཐུད་ཀྱི་ཁྲོད་དུ་ཆ་ཚང་
བའི་དྲང་བདེན་ཐོག་སོང་དང་། ཁྱེད་ཀྱིས་མ་འགྲིག་པའི་བྱ་བ་མང་
པོ་ཞིག་ཤོར་སོང་ན། ནོར་བའི་བྱ་བ་སྒྲུབ་པའི་གོམ་གཤིས་དེ་བསྲེག་
ཐབས་གྱིས། རྟག་ཏུ་ཁྱེད་ཀྱིས་བདེན་པ་མི་བཤད་པར། རྫུན་མའི་རང་
བཞིན་གྱི་གོམ་གཤིས་དེ་གསོལ་གྱི་ཡོད། ཁྱེད་ཀྱིས་མི་ཞིག་ལ་བྱ་བ་
ཞིག་བསྒྲུབ་ཡོང་ཞེས་ཁས་ལེན་བྱས་ན་ལས་ཀ་དེ་བསྒྲུབ་དགོས། ཁྱེད་
རང་གི་ཚིག་ཐོག་ལ་སྡོད་མཁན་གྱི་མི་ཞིག་བྱ་དགོས་པ་ལས་“བཤད་
པ་ལས་ལག་བསྟར་མེད་པ”མ་བྱེད། “སྐད་ཆ་ཉུང་ཙམ་ཤོད།རྒྱུ་མཚན་
ནི༑བཤད་པ་ཚང་མ་ལག་ལེན་དུ་མི་ཡོང་།དེ་བས་ཁྱེད་ཀྱིས་ཕྱགས་མ་
ཞིག་འཁྱེར་ཏེ་གཞན་ཞིག་གི་ཁང་པ་གཙང་མ་གྱིས་དང་དེས་འགྲིག”
ཞེས་རྗེ་བཙུན་མ་ཋི་རེ་སཱ་ཡིས་གསུངས།

འདས་ཟིན་པའི་དུས་ལ་མཐོང་ཆེན་གྱིས།

མ་འོངས་པའི་དུས་ཚོད་དེད་དེ་སོང་བའི་འདས་ཟིན་པའི་དུས་
ཚོད་ཀྱི་སྐར་ཆ་རེ་རེར་འཚོ་བཞིན་ཡོད། དཀའ་ངལ་ཁོ་ན་བསྒོམས་
ཏེ་དུས་ཚོད་ཀྱི་སྐར་མ་རེ་རེ་བཞིན་བཏང་བ་ལས་སེལ་ཐབས་ཡེ་ནས་
བྱེད་ཀྱི་མེད། ལེགས་འགྲུབ་མ་བྱུང་པའི་བྱ་བ་དག་གི་ཕྱོགས་སུ་བསམ་
པ་ཕྱོགས་པ་ནི། ཁྱོད་ཀྱི་མི་ཚེ་ནང་དུ་རེ་བ་ཆེ་སའི་བྱ་བ་དག་གི་སྒོ་
བཀག་པ་དང་མཚུངས། དུས་དང་རྣམ་པ་ཀུན་དུ་ཁྱོད་རང་བདེན་
ལུགས་ཤིག་ནས་ཐར་མི་ཐུབ་པ་ནི། ཉིན་ཞིག་གི་ཁྱོད་ནི། ཉིན་དེ་ན་
ཁྱོད་ཀྱིས་བསམ་བློ་གང་བཏང་པ་དེའོ། འདས་ཟིན་པའི་གནས་ཚུལ་
ནས།ཐེངས་གཉིས་པའི་གནས་ཚུལ་གྱི་ཕྱིར་དུ་ཉམས་མྱོང་ངམ་བསླབ་
བྱ་ལེན་པ་ལས། དེ་ལ་སེམས་ཁུར་བྱེད་པར་ཕན་ཐོགས་སྤུ་ཙམ་མེད།
གོ་རྟོགས་དང་ཤེས་ཚད་ཀྱི་རིམ་པ་གསར་པ་ཞིག་བཟོ་བར། འདས་
ཟིན་པའི་ཉམས་མྱོང་ལས་སྦྱངས་པའི་སློབ་གསོ་དེ་བེད་སྤྱོད་ཐོངས།
མི་ཚེ་ཡི་འཐུས་ཤོར་ཆེ་ཤོས་དེ་མི་ཚེ་ཡི་གོ་སྐབས་བཟང་ཤོས་
རེད། ་་གནས་ཚུལ་སྡུག་ཤོས་བྱུང་བའི་ནང་དུ་འཕོ་འགྱུར་ལེགས་ཤོས་
འགྲོ་བའི་གོ་སྐབས་ཡོད”ཅེས་གནའ་བོའི་བསམ་བློ་པ་ཡོའུ་རེ་ཕའེ་ཌྷི་
སི་ཡིས་བྲིས་ཡོད། ཁྱོད་སྤྱི་ཡོངས་ཀྱི་མི་ཚེ་ཡི་དཀའ་
ངལ་ལས་ལྷག་པའི་དཀའ་སྡུག་ཞིག་མྱོང་ཡོད་ན། རྣམ་དཔྱོད་ཅན་གྱི་
བརྟག་དཔྱད་ཁྲོད་རླབས་ཆེན་གྱི་དམིགས་ཡུལ་ཞིག་བསྒྲུབ་པའི་གྲ་
སྒྲིག་གི་བསྐལ་བར་ཚུད་ཡོད་པ་བསྟན། མ་འོངས་གོང་འཕེལ་གཏོང་
བར། མི་ཚེ་ཡི་བརྒྱུད་རིང་དུ་ཐོབ་པའི་སློབ་གསོ་དེ་དག་སྤྱོད་དགོས།
སེམས་པ་སྐྱིད་པོ་ཡོད་པའི་མི་དེ་དག་ལ་སེམས་པ་སྐྱིད་པོ་མེད་པའི་
མི་དེ་དག་གི་མྱོང་བ་དང་གཅིག་མཚུངས་ཡོད། འོན་ཀྱང་། ཁོང་ཚོར་
མྱོང་བ་དེ་དག་སྟངས་འཛིན་བྱེད་པའི་བློ་གྲོས་མི་འདྲ་བ་ཞིག་ཡོད་
པས། དེའི་བརྒྱུད་རིམ་དུ་ཁོང་ཚོའི་མི་ཚེ་དེ་རླབས་ཆེན་བཟོ་ཐུབ། ཁྱེད་
ལ་དོན་དག་མི་འགྲུབ་པའི་དུས་ཚོད་ཇི་ཙམ་མང་པོ་བྱུང་ཡོད་ཚེ། དེ་
ཙམ་གྱིས་ཁྱེད་ཀྱི་མི་ཚེ་དེ་གཞན་ལས་འཐུས་ཚང་བ་ཞིག་གསོན་
གྱིན་ཡོད་པ་གོ་དགོས། གོ་སྐབས་མང་བ་ལེན་མཁན་དང་བྱ་བ་སྒྲུབ་
ཐུབ་མཁན། བྱ་བ་མང་བ་སྒྲུབ་མཁན་དེ་དག་ལ་རང་བཞིན་གྱིས་
ལས་དོན་མ་འགྲུབ་པའི་ཉམས་མྱོང་མང་། ང་རང་སྒེར་ལ་ཆ་མཚོན་
ནའང་། བྱ་བ་ཞིག་བསྒྲུབ་པའི་ཚོད་ལྟ་རྩ་བ་ནས་མ་བྱས་པ་ལས་སྙིང་
སྟོབས་ཤིག་བཟུང་སྟེ་ཚོད་ལྟ་བྱས་ཀྱང་མ་འགྲུབ་པ་དེ་འདེམས་གྱི་
ཡོད། བདེ་པོ་དང་སྐྱིད་པོ། བག་ཕེབས་སོགས་ཀྱི་མི་ཚེ་ཞིག་སྐྱེལ་བ་
ལས། འབྱུང་འགྱུར་གྱི་ཉིན་མོ་དེ་དག་རང་ཉིད་འགྲོ་བ་མིའི་རིགས་ཀྱི་
ས་མཚམས་རྒྱ་ཆེ་རུ་བཏང་བ་དང༌། མི་སྲིད་སྣང་བ་དེ་དག་ཚོད་ལྟ་
བྱེད་དུ་བེད་སྤྱོད་གཏོང་གི་ཡིན། དེ་ནི་མངོན་སུམ་དུ་མི་ཚེའི་རྒྱལ་ཁའི་
རྩ་བ་ཡིན། “དཔའ་ངར་ཆེན་པོས། ལས་གང་དེར་འཇིགས་ཉེན་ཡོད་
པ་ཤེས་བཞིན་དུ་བསྒྲུབ་རྒྱུ་ནི་སྡར་མའི་ངང་ཚུལ་གྱིས། ཅི་ཞིག་འབྱུང་
དོགས་ཀྱི་འཇིགས་སྣང་འོག་སྡོད་པ་ལས་ལྷག་པའོ།” ཞེས་མཁས་པའི་
ཚུལ་དུ་ཧི་རོ་ཌྷོ་ཋཱ་སི་ལགས་ཀྱིས་བྲིས་ཡོད་པ་རེད།
“མི་ཞིག་གིས་མི་ཚེ་བཟོ་ཐུབ་པར་ལས་དོན་འགྲུབ་ཆེད་བར་ཆད་
མང་པོ་ཞིག་བཟློག་ནས་ཡོང་ཡོད་པ་ལས། གོ་ས་ཡིས་རྒྱལ་ཁ་འཇལ་
ཐུབ་ཀྱི་མེད་པ་དེ་ངས་སྦྱངས་པ་ཡིན།”ཞེས་ཋེ་ཝཱ་ཤིང་ཋོན་ལགས་ཀྱིས་གསུངས་པ་རེད།

ཁྱེད་ཀྱི་ཉིན་མོ་མགོ་འཛུགས་ཡག་པོ་གྱིས།

ཁྱེད་ཀྱིས་ཉིན་མོ་མགོ་འཛུགས་བྱེད་སྟངས་དེས། ཉིན་མོ་དེ་ཐག་
གཅོད་བྱ་ཐུབ།ཁྱེད་རང་མལ་ལས་ལང་ཚར་བ་དང༌།སྐར་མ་སུམ་བཅུ་
དེ་ཆེས་རིན་ཐང་ཆེ་བའི་ཁྱེད་ཀྱི་ཉིན་མོའི་དུས་ཐུང་ཞིག་དང་། ཉིན་
དེའི་སྐར་མ་རེ་རེ་འཁོར་བའི་རྒྱུན་རིང་དུས་ཀྱི་སྤུས་ཚད་ལ་ཤུགས་
རྐྱེན་ཆེན་པོ་ཞིག་བཟོ་ཡི་ཡོད་པར་བསྟན། ངས་འདི་ལ་གསེར་དཀར་
པོ 30 ཞེས་འབོད་ཀྱི་ཡོད། གནད་ཆེན་དང་རིན་བྲལ་གྱི་དུས་ཡུན་
འདི་ལ། ཁྱོད་ལ། ཁྱོད་ཀྱིས་བྱ་བ་ཡག་ཤོས་བསྒྲུབ་པ་དང་བསམ་བློ་
ལེགས་ཤོས་གཏོང་ཐུབ་པའི་ཤེས་རབ་དང་རང་ཁྲིམས་ཡོད་ཚེ། ཁྱེད་ཀྱི་
ཉིན་མོ་དེ་ཆེས་ངོ་མཚར་ཆེ་བའི་ལམ་དུ་འདྲེན་གྱི་ཡོད་པ་རྟོགས་ཡོང་།
ཉེ་ཆར་ངས་ཕྲུ་གུ་གཉིས་ཁྲིད་དེ་
ཞེས་པའི་གློག་བརྙན་ཞིག་ལྟ་རུ་ཕྱིན། ཡ་མཚན་གྱི་སྣང་བརྙན་དང་།
དཔའ་བོའི་འཁྲབ་སྟོན་ལས། ངའི་བློ་ལ་འཇགས་བསྡད་པ་ཞིག་ནི། རིི་
མགོར་ཐོན་པར། ངེས་པར་དུ་རི་འདབས་སུ་སྡོད་སྒར་གྱི་གཞི་གཏན་
པོ་ཞིག་དགོས་པ་དེ་རེད། ནུས་པ་བསྐྱར་གསོ་དང་བསྐྱར་གསོག ངལ་
གསོ་སོགས་ཡོང་སའི་སྒར་གནས་ཤིག་རི་འདབས་སུ་མེད་ཚེ་དཀའ་
བ་འབྱུང་། ཁོང་ཚོ་སྡོད་སྒར་གཉིས་པར་སླེབས་པ་དང་། བདུན་ཕྲག་ཁ་
ཤས་རིང་དུ་མ་སྒར་དུ་གློག་བསྐྱར་གསོའམ་ནུས་པ་གསོ་ཆེད་དུ་འགྲོ
སྡོད་སྒར་གསུམ་པ་འབྱོར་པ་ཐག་ལམ་སང་སྡོད་སྒར་བཞི་པར་འགྲོ་
བར་གྲ་སྒྲིག་གི་ཕྱིར། མ་སྒར་དུ་ལོག སྡོད་སྒར་བཞི་པར་འབྱོར་ནས་
རི་རྩེར་མ་སླེབས་བར་དུ་ཆེས་མཐའ་མར་མ་སྒར་དུ་བབས་པ་སོགས།
རིམ་པ་མང་པོ་ཞིག་བརྒྱུད། དེ་བཞིན་ང་ཚོ་སྒེར་གྱི་དམིགས་ཡུལ་
མཐོ་སར་སླེབས་པ་དང་། ཉིན་རེར་ང་ཚོའི་མི་ཚེའི་དཀའ་ངལ་གདོང་
ལེན་བྱེད་དུ་གསེར་དཀར་པོ 30 ཡི་དུས་རིང་དུ། མ་སྒར་ན་ཡང་ཡང་
ཡོང་དགོས། མི་ཚེའི་དམིགས་འདུན་ལ་འབྲེལ་བ་བསྐྱར་མཐུད་དང་།
རང་ཉིད་ཀྱི་ནུས་པ་བསྐྱར་གསོ།ང་ཚོ་ལ་གལ་འགངས་ཆེ་བའི་ཆོས་དེ་
དག་བསྒོམ་ཐུབ་པའི་གནས་ལ་ཆས་དགོས། ངས་ཤིན་ཏུ་ཕན་ཡོན་ཆེ་
བའི་ཞོགས་པའི་ཆོ་ག་དེ་གོང་འཕེལ་བཏང་ཞིང་ཉིན་མོ་ཞིག་གི་མགོ་
འཛུགས་དེ། ཞི་བདེ་དང་སྤྲོ་བར་བསྐྱོད་ཀྱི་ཡོད། ཞོགས་པ་མལ་ལས་
ལང་པ་དང་། སྒེར་གནས་སུ་སོང་ནས། ནུས་པ་བསྐྱར་གསོ་བྱས་པའི་
བྱེད་སྒོ་དེ་དག བར་ཆད་བྲལ་བའི་ངང་ཉམས་ལེན་བྱེད་ཀྱི་ཡོད། དེ་
ནས་ངས་སྐར་མ་བཅོ་ལྔ་རིང་ཁུ་སིམ་པོར་ཏིང་ངེ་འཛིན་ལ་བསྡད་
ནས་མི་ཚེའི་བྱ་བ་བཟང་པོ་མཐའ་དག་བསྒོམ་ཏེ་རེ་བ་མངོན་འགྱུར་
གྱི་འཆར་སྣང་བྱེད་ཀྱི་ཡོད། དེ་རྗེས་རྩོམ་རིག་གི་ཤེས་བྱའི་དཔེ་སྒྲོམ་
ནས། གོམ་སྟབས་མྱུར་དུས་འདིར་བརྗེད་སླ་བའི་བདེན་ལུགས། གྲུབ་
འབྲས་ལྡན་པའི་འཚོ་བའི་བདེན་ལུགས་སྨྲ་བའི་དཔེ་དེབ་ཅིག་བླངས།
དཔེ་དེབ་ལ་མཚོན་ན། རོམ་གྱི་མཚན་ཉིད་སྨྲ་བ་མཱར་ཁོའུ་སི་ཨོའུ་རེ་
ལེའུ་སི་ལགས་ཀྱིས་མཛད་པའི 《སྒོམ་
སྒྲུབ།》 དང་བྷེན་རྗ་་མེན་ཧྥི་རན་ཁི་ལེན་ལགས་ཀྱིས་མཛད་པའི 《རང་རྣམ།》 ད་དུང་ཧན་རེ་ཐོ་རེའུ་
་ལགས་ཀྱིས་མཛད་པའི《ནགས་
ཁྲོད་ཀྱི་འཚོ་བ།》་སོགས་ཡིན། ལམ་ཡག་པོ་ཞིག་ཏུ་
གོམ་པ་བརྒྱབ་ནས་ཉིན་མོ་མགོ་འཛུགས་བྱེད་པར། བྱེད་སྒོ་འདི་ནི་
ཤིན་ཏུ་ནས་གལ་ཆེན་སྣང། རྩ་ཆེན་ཞོགས་དུས་འདི་ན་ཀློག་པའི་ཤེས་
བྱ་དང་བློ་གྲོས་སོགས་ཀྱིས།ཉིན་དེའི་སྐར་མ་རེ་རེ་བཞིན་བློ་སྐྱེད་སྤེལ་
བ་དང་བློ་མུན་སངས་ཐུབ། དེ་བས། ཁྱོད་ཀྱི་ཉིན་མོ་དེ་མགོ་འཛུགས་
ལེགས་པོ་ཞིག་བྱོས་དང་།ཁྱོད་ནི་ཁྱད་པ་ཅན་ཞིག་ཡོང་ཐུབ།

ཚུལ་མཐུན་གྱིས་མིན་སོགས་དགག་ཚིག་སྤྱོད་པར་སྦྱོངས།

ཁྱེད་ཀྱི་མི་ཚེའི་དམིགས་འདུན་ངེས་ཅན་མིན་པའི་དུས་དེར། རེ་
སྐུལ་ཇི་འདྲ་ཞིག་ལ་ཡ་ཞེས་བརྗོད་པར་སླ། འབྱུང་འགྱུར་གྱི་ཉིན་མོ་
དེ་དག་འཆར་སྣང་ཕྱུག་པའི་སེམས་ཤུགས་ཤིག་གིས་སྣ་ཁྲིད་བྱེད་ཀྱི་
མེད་ཚེ། མཐའ་མའི་གྲུབ་འབྲས་ཀྱི་གཟུགས་བརྙན་གསལ་པོ་ཞིག་
གིས་དམིགས་ཡུལ་ངེས་ཅན་གྱི་བྱ་བ་བསྒྲུབ་དགོས་པའི་སློབ་གསོ་
ཐེབས་སྤྲོད་ངེས ཁྱེད་ཀྱི་ཉེ་འཁོར་དུ་ཡོད་པའི་མི་དག་གི་གྲོས་འཆར་
གྱིས། ཁྱོད་ཀྱི་གོམས་སྟབས་དབང་དུ་བསྒྱུར་བར་སླ། ང་རང་གིས་
བྲིས་པའི 《འཕུར་རྟ་རྟགས་ཅན་ཀྱི་རླངས་འཁོར་བཙོང་པའི་གྲྭ་བ》
་ ལས་བྱུང་བའི་
སློབ་སྟོན་ཤེས་བྱ་ལྟར་ན། “གལ་སྲིད་ཁྱེད་ཀྱི་དམིགས་འདུན་དེ་དག་
འཆར་གཞི་བརྟན་པོ་ཞིག་གི་ནང་དུ་མ་འཇོག་པ་ཡིན་ན། མི་གཞན་
གྱི་དམིགས་འདུན་དག་གིས་ཁྱེད་ཀྱི་འཆར་གཞིའི་ཆ་ཁོངས་བདག་
བཟུང་བྱ་སྲིད།” དཀའ་ཐབས་ལམ་བཟང་ཤོས་ནི་ཁྱོད་ཀྱི་མི་ཚེ་ནང་
གི་དམིགས་ཡུལ་ཆེ་བ་དེ་དག་གསལ་པོ་བཟོས་ནས། འདི་དང་མི་
མཐུན་པའི་རེ་སྐུལ་དག་ལ་མཁས་པའི་ངང་མིན་ལབ་ཤེས་པ་བྱོས།
རྒྱའི་མཁས་པ་ཁྲིང་ཙུའུ་ལགས་ཀྱིས། མགར་བ་
ཞིག་གིས་རྒྱལ་པོའི་ཆེད་དུ་གྲི་མགར་བའི་གཏམ་རྒྱུད་ཅིག་གསུངས་
པའི་ནང་དུ། ལོ་ན་དགུ་བཅུར་ཟིན་ཀྱང་། ཁོང་གིས་བྱ་བ་ལ་གཡོ་བ་
མེད་པར། ནན་གཏན་དང་ནུས་པ་མཉམ་དུ་སྦྲེལ་དེ་མུ་མཐུད་དུ་དེའི་
ཕྱོགས་སུ་བརྩོན། བྲེལ་བ་ཇི་ཙམ་ཆེ་ཡང་། ལས་དོན་ཆུང་ཆུང་ཞིག་
ཡང་ཤོར་རུ་མི་འཇུག “རླབས་ཆེན་གྱི་གྲུབ་འབྲས་འདི་ཐོན་པར།ཁྱེད་
ལ་སྐྱེས་སྟོབས་ཀྱི་རིག་རྩལ་ཞིག་ཐོགས་ཡོད་པ་རེད་དམ། དམིགས་
བསལ་གྱི་ཐབས་ལམ་ཞིག་ཡོད་པ་རེད། ”ཅེས་རྒྱལ་པོས་རྒན་པོ་དེ་
ལ་དྲིས། མགར་བ་རྒན་པོས “གནད་འགག་ཆེ་ས་དེ་དག་ལ་དོ་སྣང་
བྱ་དགོས”ཞེས་ལན་བཏབ། ང་ལོ་ན་ཉི་ཤུ་རྩ་གཅིག་ཡིན་དུས་སུ་གྲི་
རྡུང་མགོ་བརྩམས། ངས་གྲི་མ་ཡིན་པའི་དངོས་པོ་ཞིག་ལ་དོ་སྣང་མ་
སྤྲོད། མ་ཟད་ལྟ་ཙམ་ཡང་མ་བྱས། གྲི་རྡུང་པ་ནི་ངའི་དགའ་ཞེན་དང་
དམིགས་ཡུལ་ཞིག་ཆགས་སོང་། ནུས་པ་ཡོད་ཚད་རང་ཉིད་ཀྱི་ལག་
རྩལ་གྱི་ཕྱོགས་སུ་བཏང་བ་ལས། ཕྱོགས་གཞན་དུ་གཏོང་གི་མེད། འདི་
ནི་རང་ཉིད་ཀྱི་ནུས་པའི་གསང་བ་ཞིག་ཡིན།
ཁྱད་པར་བྱེད་ཐུབ་པའི་མི་དེ་དག་གིས “རང་གི་ཁོར་ཡུག་ནང་
གི་ཕུལ་བྱུང་གི་ཆོས་དེ་དག་ལ་དོ་སྣང་སྤྲོད།” ནུས་པ་ཡོད་པའི་བྱེད་སྒོ་
དང་ཕུལ་བྱུང་གི་ལས་རིགས་དེ་དག་གི་ཕྱོགས་སུ་བྱ་བ་ལེགས་ཤོས་
སྒྲུབ་ཏེ། ཁོང་ཚོའི་མི་ཚེའི་ལས་ཀ་དེ་མདུན་དུ་ཐོན། གལ་འགངས་ཆེ་
བའི་བྱ་བ་དེ་དག་ལ་དོ་སྣང་ཆེ་དྲགས་པའི་དབང་གིས། ཁོང་ཚོས་གལ་
ཆེ་མིན་པའི་སྐད་ཅོར་དག་སྐྱུར་ཐུབ། རྩེད་མོའི་ལོ་རྒྱུས་ནང་དུ་མའེ་
ཁེལ་རྗོར་དྷན་ནི་ཕུལ་བྱུང་གི་ལག་སྤོལ་རྩེད་
འགྲན་པ་ཞིག་རེད། ཁོང་གིས་སྒྲིག་ཆས་འཆར་འགོད་དང་། འགྲུལ་
བཞུད་ཀྱི་དུས་བཀག གྲ་སྒྲིག གན་རྒྱ་སོགས་ཀྱི་ཕྱོགས་སུ་གྲོས་བསྡུར་
མི་བྱེད། འོན་ཏེ། སྐབས་ཐོག་དེར། ཁོང་གིས་རྩེས་པའི་ལག་སྤོལ་རྩེད་
འགྲན་ལེགས་ཤོས་དང་། རྩེད་མོའི་ལག་གཡོག་པ་དག་ལ་དོ་སྣང་སྤྲད་
ཅིང་། དུས་ཚོད་དང་ནུས་ཤུགས་དེ་ལ་བཏང༌། གླིང་འབུད་པ་གྲགས་
ཅན་ལོའེ་སི་ཨམ་སི་ཋོང་ཡིས་འཛིན་ཤོག་
བཙོང་བ་དང་ལྟད་མོ་བ་དག་གི་ཕྱིར་དུ་རྐུབ་སྟེགས་སྒྲིག་པ་སོགས་སུ་
དུས་ཚོད་མི་གཏོང་། ཁོས་རྒྱ་གླིང་གཏོང་བའི་དུས་ཚོད་ལ་རིག་པ་སྒྲིམ་
དེ་རྒྱ་གླིང་འབུད། གནད་འགག་མིན་པའི་ཆོས་དེ་དག་ལ་མིན་ཞེས་
བརྗོད་པ་སྦྱང་ཚེ། བྱས་རྗེས་འཇོག་དགོས་སྙམ་པའི་སེམས་ནང་གི་
དམིགས་ཡུལ་དེ་འགྲུབ་པ་དང་། མི་ཚེ་ཡག་པོ་ཡོང་བར་ནུས་ལྡན་གྱི་
བྱ་བ་དེ་དག་གི་ཕྱོགས་སུ་བརྩོན་པ་བྱེད་པའི་དུས་ཚོད་རག

བདུན་ཕྲག་རེ་ལ་ཆོས་ལུགས་ཀྱི་གུང་གསེང་རེ་ལེན་རོགས།

གནའ་བོའི་དུས་ན་གཟའ་འཁོར་གཅིག་གི་ཉིན་བདུན་པ་དེ་ཆོས་
ཕྱོགས་ཀྱི་ངལ་གསོའི་ཉིན་མོ་ཡིན་ལ། ནང་མིའི་མཉམ་དུ་དུས་ཚོད་
གཏོང་བ་དང་། ཆུ་ཚོད་ཁ་ཤས་རིང་བསམ་མནོ་གཏོང་བ། རང་ཉིད་ཀྱི་
ནུས་པ་བསྐྱར་གསོ་བྱེད་པ་སོགས། མི་ཚེའི་གལ་འགངས་ཆེ་ཤོས་ཀྱི་
བྱེད་སྒོ་མང་པོ་ཞིག་ནས། སྣང་མེད་ཤོར་བཞིན་པའི་རྩོལ་གཞི་འདི་
དག་གི་ཕྱིར་དུ་གཟའ་འཁོར་གཅིག་གི་ཉིན་བདུན་པ་དེ་ཟུར་འཇོག་
བྱས་ཡོད། ལུགས་འདིས་འབད་བརྩོན་ཆེ་བའི་མི་དེ་དག་གི་ནུས་པ་
བསྐྱར་གསོ་དང་། ཉིན་མོ་ཞིག་འཐུས་ཚང་བའི་ངང་རོལ་ཐུབ་པའི་
གོ་སྐབས་སྤྲོད། གང་ལྟར་མི་ཚེའི་གོམ་འགྲོས་དེ་མགྱོགས་ཏུ་ཕྱིན་པ་
དང་། མི་མང་གི་དོ་སྣང་སླེབས་པར་འགྲན་བསྡུར་གྱི་བྱེད་སྒོ་མང་བས།
མི་སྒེར་ཞིག་གི་ཁེ་བཟང་ཆེད་དུ་རླབས་ཆེན་གྱི་གནའ་བོའི་ལུགས་
སྲོལ་འདི་བོར་ཟིན།
གནོན་ཤུགས་འདི་ཉིད་གནོད་པ་ཅན་ཞིག་མིན། བྱེད་སྒོ་ཞིག་
ལེགས་ཕྱོགས་སུ་བསྒྲུབ་པ་དང་། རང་རང་གི་མི་ཚེའི་རྒྱ་ཁྱོན་སྐྱེ་
མཆེད་གཏོང་བར། ཡང་དག་པའི་ལས་དོན་འགྲུབ་པ་སོགས་ལ། རྣོན་
ཤུགས་ནས་ཕན་ཐོགས་འབྱུང་། མཐོ་རིམ་གྱི་རྩལ་འགྲན་པ་དེ་དག་ལ་
དྲིས་དང་། དངོས་འབྲེལ་གྱི་དཀའ་ངལ་དེ། ད་ལྟ་ང་ཚོ་གནོན་ཤུགས་
ནས་ཐར་མི་ཐུབ་པའི་འཛམ་གླིང་འཇིགས་ཉེན་ཀྱི་དུས་རབས་ཤིག་
ལ་གནས་ཡོད། ཁྱེད་ཀྱི་ནུས་པ་བསྐྱར་གསོ་དང་། ཁྱེད་རང་ཉིད་ཀྱི་ཆ་
ཤས་ཚུད་པའི་ཆོས་དེ་དག་ལ་ཟབ་བརླིང་གི་འཚོ་བཅུད་འབུལ་བར།
བདུན་རེ་ཞི་བདེའི་དུས་སམ། ཆོས་ཕྱོགས་ཀྱི་ངལ་གསོ་ལ་འཆར་
གཞི་འདིང་དེ། ཁྱེད་ཀྱི་མི་ཚེར་རྙོག་འཛིང་དང་བྲེལ་འཚུབ་ཇེ་ཆེར་
སོང་བའི་ཁྲོད། ཡུན་རིང་ཞིག་ལ་ཚོར་མ་ཐུབ་པའི་སྤྲོ་སེམས་དེ་སླར་
གསོ་བྱོས། བདུན་རེའི་ཆོ་ག་སྟབས་བདེ་འདིས། ཁྱོད་ཀྱི་སེམས་ངལ་
ཉུང་དུ་གཏང་ཐུབ་ལ།རྣམ་དཔྱོད་གོང་འཕེལ་གཏང་བ། མི་ཚེའི་འཁྲབ་
ཚན་གང་ལ་འཕྲད་ཀྱང་། དེ་ལ་བདེ་སྐྱིད་བསྐྲུན་ཐུབ་པར་ཕན། བདུན་
རེའི་ཆོས་ཕྱོགས་ཀྱི་ངལ་གསོ་ལ་ཆུ་ཚོད་འགའ་ཞིག་ལས། ཉིན་ཞིག་
གི་དུས་ཚོད་ཆ་ཚང་གཏོང་མི་དགོས། དེ་ཡང་། ཁྱེད་རང་གང་དགར་
བྱེད་ཆོག་པའི་དུས། ཁུ་སིམ་གྱི་གཟའ་ཉི་མའི་ཞོགས་པ་དེ་ཡིན། ཁྱེད་
ཀྱིས་དུས་ཚོད་གཏོང་ས་གཞན་ནི་ཉི་མའི་འོད་ཟེར་རོལ་བ། མཚོ་ཁར་
གོམ་འགྲོས་འགྲོ་བ་དང་ཉིན་དེབ་འབྲི་བ་སོགས་སོ། ཁྱེད་ཀྱི་མི་ཚེ་རྩ་
འཛུགས་བྱེད་པ་ཡིན་ན། ཁྱེད་ཀྱི་འདོད་ཕྱོགས་དེ་བསྒྲུབ་ཐུབ་ཀྱི་ཡོད་
པས། མི་ཚེ་གོང་འཕེལ་བཏང་བར་གོམ་པ་དང་པོ་ཡིན། ཁྱེད་ཀྱིས་མི་
ཚེ་ནང་གི་འགངས་ཆེན་གྱི་ངལ་གསོ་འདི་ཅིའི་ཕྱིར་དུ་བྱེད་ཀྱི་ཡོད་པ་
སུས་ཀྱང་མི་ཤེས་པས། ཁྱོད་ལ་སྣང་བ་གཏོང་མི་སྲིད། འོན་ཏེ། འདི་ནི་
ཁྱེད་ལ་གལ་ཆེ་བས། ཁྱེད་རང་རང་གིས་བཟོས། ཐོ་རེའུ་
ཡི་ཚིག་གི་ནང་དུ། གལ་སྲིད་མི་ཞིག་གིས་ཁོ་རང་གི་རོགས་པ་མཉམ་
དུ་གོམ་འགྲོས་དེ་མ་ཉར་པ་ཡིན་ན། ཕལ་ཆེར་ཁོང་གིས་རྔ་སྒྲ་མི་འདྲ་
བ་ཞིག་ཐོས་ཡོད། དེས་ན། ཐག་རིང་ཐུང་གང་ན་བསྐྱོད་ཀྱང་། ཁོ་རང་
གིས་ཐོས་པའི་རོལ་དབྱངས་དེའི་ལམ་དུ་འགྲོ་རུ་ཆུགས།

རང་ཉིད་ལ་སྐད་ཆ་ཤོད།

ལོ་ཁ་ཤས་ཤིག་གི་སྔོན་དུ་ང་གྱོད་གཞིའི་ཁྲིམས་རྩོད་པ་ཞིག་ཡིན་
པས། རྙོག་འཛིང་མང་པོ་ཡོད་ཀྱང་རྗེམ་སི་ཨ་ལཱན་
ལགས་ཀྱིས་མཛད་པའི 《མིའི་རིགས་ཀྱི་བསམ་བློ་བ་ཞིག་བྱོས》
ཞེས་པའི་དེབ་ཅིག་བཀླགས་ཡིན་དེས་རྒྱུན་རིང་དུ་ངའི་སེམས་ནང་
དུ་ཞི་བདེ་ཏོག་ཙམ་བསྐྲུན་ཡོད། ང་ཚོའི་མི་ཚེའི་ནང་དུ་ཡར་རྒྱས་
དང་། བདེ་སྐྱིད་འདྲེན་ཐུབ་པར། དངོས་ཡོད་ཀྱི་རང་གཤིས་བཅོས་ཐུབ་
པའི་འགྲོ་བ་མིའི་ཤེས་པའི་མཐུ་སྟོབས་ཀྱི་སྐོར་གླེང་འདུག་ལ། ཤེས་
ཚད་མཐོ་བའི་བསམ་བློའི་ལམ་བུ་བཟོ་བར། ཉིན་རེ་རེ་ན་ཁྱེད་ཀྱིས་
སྐད་ཡིག་དང་། ཐ་སྙད་བེད་སྤྱོད་གཏོང་ཕྱོགས་ཀྱིས་ཤུགས་རྐྱེན་ཆེན་
པོ་བཟོ་བའི་སྐོར་རེད།
དེ་ལ་མགུ་བ་སྐྱེད་པའི་དབང་བས། རང་ཉིད་ལ་ཕན་པའི་རྩོམ་
ཡིག་དང་། ཤེས་བྱ་སོགས་ཇེ་མང་བཀླགས་མགོ་བརྩམས། ང་ཚོའི་མི་
ཚེའི་སྤུས་ཀར་ཉིན་རེའི་འབྲེལ་མཐུད་ལམ་གྱི་ཁྲོད་དུ་བེད་སྤྱོད་བཏང་
བའི་ཐ་སྙད་ནི་ཤིན་ཏུ་གལ་ཆེན་དང་ཤུགས་རྐྱེན་ཟབ་པོ་ཡོད་པ་རྙེད་
སོང་། དོ་བདག་སྒེར་ཞིག་གི་གླེང་མོལ་སྐར་མ་ནས་སྐར་མ། ཆུ་ཚོད་
ནས་ཆུ་ཚོད། ཉིན་མོ་ནས་ཉིན་མོ་འགྲོ་བཞིན་ཡོད་པ་དང་། རང་གིས་
རང་ལ་བརྗོད་ཡོད་པའི་་སྐད་ཆས་མི་ཚེའི་སྤུས་ཀ་གོང་འཕེལ་གཏོང་
གི་ཡོད་པ་སོགས་ཀྱི་གོ་རྟོགས་འདི་ནས་རག ངས་འདི་ལྟ་བུ་བྱེད་ཐུབ་
པ་ནི། ལོ་ངོ་སྟོང་ཕྲག་ལྔ་ཡི་སྔོན་དུ་གནའ་བོའི་མཁས་པ་རྣམས་ཀྱིས་
རྒྱ་བསྐྱེད་གནང་བའི་ཐབས་ལམ་དེ་དག་བེད་སྤྱོད་བྱེད་མགོ་བཙུགས་
པས།ཕྱོགས་མང་པོ་ཞིག་ནས་ངའི་མི་ཚེ་འགྱུར་བ་ཕྱིན།
ཁྱེད་རང་ཉིད་བཟོ་བཅོས་བྱེད་ཐུབ་པ་དང་། གོ་རྟོགས་ཟབ་མོ་
ཞིག་མ་སླེབས་བར་དུ། ཁྱེད་ཀྱིས་བདམས་པའི་ཚིག་འགྲོས་དེར་དོ་
སྣང་སྤྲད་དེ་ཡང་ཡང་བེད་སྤྱོད་གཏོང་བའི་ཐབས་ལམ་སླ་པོ་ཞིག་ལས་
གཞན་གང་ཡང་མིན། གལ་སྲིད་དེ་ནི་ནང་གི་ཞི་བདེ་དང་། ཁྱེད་ཀྱི་
འཚོལ་བའི་ལྷིང་འཇགས་དེ་ཡིན་ན། “དཀོན་མཆོག་ཐུགས་རྗེ་ཡིས་
ང་ནི་མི་བག་ཕེབས་ཤིག་རེད་འདུག”ཞེས་ཚིག་འགྲོས་འདི་ནི་ཁྱོད་
ཀྱི་གསང་སྔགས་དེ་ཡིན་ངེས་རེད། གལ་སྲིད་ཁྱེད་ལ་འདི་
ལས་སྤོབས་པ་ཆེ་བ་དགོས་ན་ཁྱེད་ཀྱི་གསང་སྔགས་དེ “ང་ནི་སྤོབས་
པས་ཁེངས་པ་དང་སེམས་ཤུགས་ཀྱི་མཐའ་མེད་པས། བདག་ཤིན་
ཏུ་སྤྲོ”ཞེས་པ་འདི་འདྲ་བོ་ཡོང་ཐུབ་ཀྱི་རེད། གལ་སྲིད་ཁྱེད་ཀྱི་ཚིག་
འགྲོས་དེ་དངོས་པོ་འཕེལ་སྐྱེད་ཀྱི་ཆེད་དུ་ཡིན་ན། ཁྱེད་ཀྱི་སྐད་ཆ་དེ་
“དཀོན་མཆོག་བཀའ་དྲིན་གྱི་ངའི་མི་ཚེ་ནང་དུ་དངུལ་དང་གོ་སྐབས་
སོགས་ཡོང་གི”ཞེས་པ་དེ་ཡིན་ཐུབ།
ཁྱེད་ཀྱི་མི་ཚེ་ཡར་རྒྱས་གཏོང་བའི་ནུས་པ་བསྐྲུན་བར། ལས་
ཀར་འགྲོ་བའི་ལམ་ཁ་དང་སྒྲུག་པའི་གྲལ། སྡེར་མ་བཀྲུ་བ་སོགས་
ཁེ་འབབ་མེད་པའི་དུས་ཚོད་དེ་བསྐངས་ནས་དབུགས་རྔུབ་ལེན་གྱི་
ཁྲོད་དུ་གསང་སྔགས་ཡང་ཡང་སྐྱོར་དགོས། མ་མཐའ་
ནས་བདུན་ཕྲག་བཞི་ཡི་རིང་དུ་ཉིན་གཅིག་ལ་སྒེར་གྱི་ཚིག་འགྲོས་དེ་
ཐེངས་ཉིས་བརྒྱ་རེ་སྐྱོར། ཁྱེད་ཀྱི་མི་ཚེ་ལ་དགོས་པའི་དམིགས་འདུན་
དང་གོང་འཕེལ། ཞི་བདེ་སོགས་འཚོལ་བར་གོམ་ཁ་ཆེན་པོ་ཞིག་སྤོ་
བས། ཁྱེད་ཀྱི་གྲུབ་འབྲས་དེ་རྒྱ་ཆེན་པོ་ཞིག་ཡོང་། “བློ་སེམས་སངས་
བར་བྱེད་པའི་ཚིག་ནི་རིན་ཆེན་ནོར་ལས་རྩ་ཆེའོ།” ཞེས་ཧ་ཛ་རཱཏ་ཡེ་
ནཱ་ཡཱཏ་ཁཱན་ལགས་ཀྱིས་གསུངས་པ་
བཞིན་རེད།

སེམས་ཁྲལ་མེད་པའི་བར་གསེང་དུས་ཚོད།

ངས་དཔེ་དེབ་ 《འཕུར་རྟ་རྟགས་ཅན་ཀྱི་རླངས་འཁོར་བཙོང་པའི་
གྲྭ་བ》 བྲིས་པའི་རྗེས་སུ་ཀློག་པ་པོ་རྣམས་ཀྱི་སེམས་ངལ་གྱི་དུས་དེ་དག་ན་འདོད་འཇོ་
དང་ཞི་བདེ། སྤྲོ་བ་སོགས་དེབ་ཀྱི་ནང་དུ་ཡོད་པའི་སློབ་གསོ་ལས་རྙེད་
ཡོང་དུས། ང་ལ་ཡི་གེ་མང་པོ་བསྐུར་བྱུང༌། ཡི་གེ་མང་པོ་ཞིག་ལས་
ཀའི་དུས་ཚོད་ལ་བྲེལ་བ་ཇེ་ཆེ་རུ་འགྲོ་ནས། དེ་དག་ནི་ལས་ཁུངས་
གྲོལ་རྗེས་ལས་ཁུངས་སུ་འཇོག་དགོས་པའི་སེམས་ཁུལ་གྱི་རིགས་
ཡིན་ཡང་།དུས་ཚོད་སྟོང་པ་ཡོད་ཚད་དེ་ལ་བསམ་བློ་གཏོང་སྟེ།སེམས་
ཁྲལ་བྱེད་མཁན་གྲས་ཀྱི་མི་དེ་དག་ནས་རེད་འདུག ཁོང་ཚོ་དགོད་པ་
དང་བརྩེ་སེམས་འཛིན་བ།ནང་མི་ལྷན་དུ་སྤྲོ་སྐྱིད་ལ་རོལ་བ་སོགས་ཀྱི་
ནུས་པ་དེ་བརླགས་ཟིན། དེའི་རྒྱུ་མཚན་ནི། ལས་ཀའི་ཐོག་ལ་འགྲན་
བསྡུར་ཆེ་དྲགས་པས། དེས་ཁོང་ཚོ་བཏུངས་སོང་བ་བཞིན་གྱི་དབང་དུ་
བསྒྱུར།
མི་ཞེ་དྲགས་མང་པོ་ཞིག་གིས། མི་ཚེའི་ཕུལ་བྱུང་གི་ལོ་ཟླ་དེ་དག་
རྒྱུན་ལྡན་གྱི་གནས་སྟངས་ཏེ། ལས་གནས་དང་། རྩིས་ཐོ། ཁོར་ཡུག་
དང་།ཕྲུ་གུ་སོགས་ཀྱི་ཐད་ལ་སེམས་ཁུར་བྱེད་དེ་གཏོང་གི་ཡོད།སེམས་
ཁྲལ་བྱ་ཡུལ་མང་པོ་ཞིག་མངོན་སུམ་དུ་ཡོང་གི་མེད་པ་རང་རང་
གིས་ཤེས་ཀྱི་ཡོད་རུང་། ད་དུང་སེམས་ཁྲལ་བྱེད་པ་སོགས། “ང་རང་
གི་མི་ཚེའི་ནང་དུ་དཀའ་རྙོག་ཤིན་ཏུ་ནས་མང་པོ་ཡོད། དེ་དག་ལས་
ཁ་ཤས་ཤིག་མངོན་སུམ་དུ་བྱུང་སོང་།” ཞེས་མཱར་ཁི་ཋི་ཝེན་ཡི་རླབས་ཆེན་གྱི་གསུང་འདི་དང་མཚུངས། ངའི་ཨ་ཕ་ནི་
དམིགས་བསལ་གྱི་མི་སྤྱང་པོ་ཞིག་ཡིན་པས། ངའི་མི་ཚེའི་ནང་དུ་
ཁོང་ནས་ཤུགས་རྐྱེན་ཆེན་པོ་ཞིག་ཐེབས་ཡོད། ཐེངས་ཤིག་ཁོང་གིས་
ང་ལ། ལེགས་སྦྱར་སྐད་ཀྱི་ཡིག་འབྲུ། སེམས་ཁྲལ་ནི། ལེགས་སྦྱར་སྐད་
ཀྱི་ཡིག་འབྲུ།རོ་སྲེག་ཤིང་ཕུང་དང་ཤིན་ཏུ་མཚུངས་གསུངས་བྱུང་བས།
ངས “ང་ཧང་སངས་སོང”ཞེས་ལན་བཏབ་པས། “དེ་འདྲ་མ་བྱེད་
བུ”ཞེས་ལྷོད་པོའི་ངང “གཅིག་གིས་ཤི་བོའི་ཕུང་པོ་བསྲེག་པའི་དུས་
མཚུངས་སུ། གཞན་ཞིག་གིས་གསོན་པོ་བསྲེག་གིན་ཡོད”ཅེས་བརྗོད་
བྱུང་།
སེམས་ཁྲལ་གྱི་གོམས་གཤིས་དེས། མི་ཞིག་གི་མི་ཚེའི་སྤུས་ཀ་
ཉུང་དུ་ཇི་ཙམ་གཏོང་གི་ཡོད་པ། རང་ཉིད་སྒེར་གྱི་ཉམས་མྱོང་ལས་
རྟོགས། ང་ལོ་ངོ་ཉི་ཤུ་རྩ་གྲངས་ནང་དུ་ཡོད་དུས། རྒྱལ་ཁ་ཐོབ་པར། བྱ་
བ་མྱུར་དུ་སྒྲུབ་ཐུབ་པའི་ནུས་པའི་ཐིག་ལ་ཡོད།རྒྱལ་ཁབ་ནང་གི་སྐད་
གྲགས་ཆེ་ཤོས་ཀྱི་ཁྲིམས་ལུགས་སློབ་གྲྭ་ཞིག་ནས། ཁྲིམས་ལུགས་ཀྱི་
ལག་འཁྱེར་གཉིས་ཐོབ་སྟེ། གྱོད་ཀྱི་ཁྲིམས་རྩོད་པ་ཞིག་ཡིན་ཕྱིན།རྙོག་
འཛིང་མང་པོ་ཞིག་ལག་བསྟར་བྱས།ཁྲིམས་དཔོན་གཙོ་བོའི་དྲུང་ཡིག་
ཡང་བྱས་པ་སོགས་ཞབས་ཕྱི་སྣེ་མང་བསྒྲུབས། ངས་རྒྱུན་དུ་ལས་ཀ་
ལ་འབད་བརྩོན་ཆེན་པོ་བྱས་ཀྱང་། སེམས་ཁྲལ་ཡང་ཞེ་དྲགས་བྱས།
གཟའ་ཟླ་བའི་ཞོགས་པར་གྲོད་ཁོག་ཐིམ་སོང་བའི་སེམས་ཚོར་སླེབས་
དགོས་པ་དང་། རང་ཉིད་དང་མཉམ་སྒྲིལ་བྱེད་མི་ཐུབ་ཅིང་། རང་ལ་
ཕན་ཐོག་མེད་པའི་བྱ་བ་ཞིག་གི་ཐོག་ལ། རང་ཉིད་ཀྱི་ནུས་རྩལ་འཕྲོ་
བརླག་ཏུ་གཏོང་གི་ཡོད་པའི་སེམས་ཚོར་བྱུང་། དེ་བས།དོན་དག་ལྡན་
པ་དང་། ཞི་བདེས་ཕྱུག་པ། བཏང་སྙོམས་ཆེ་བ་སོགས་ཀྱི་འཚོ་གནས་
ཤིག་གི་ཆེད་དུ། ཐོག་མར་སློབ་གསོ་རྙེད་པའི་ཡུལ་ཏེ། རང་ཉིད་རོགས་
སྐྱོབ་དང་། མི་ཚེ་སྣེ་ཁྲིད་ཤེས་ཡོན་སོགས་ཀྱི་ཕྱོགས་ནས། རང་ཉིད་ཀྱི་
མི་ཚེ་ཡར་རྒྱས་བཏང་བར་ལམ་བུ་འཚོལ་མགོ་བརྩམས།
སེམས་ཁྲལ་གྱི་གོམ་གཤིས་དེ་འདུལ་བའི་ཆེད་དུ། ངས་ཐབས་
ལམ་སྟབས་བདེ་ཞིག་སྦྱངས་པས། དེ་ནི་སེམས་ཁྲལ་བྱེད་དུ་དུས་
ཚོད་ངེས་ཅན་ཞིག་བཟོས་ནས། འདི་ལ་སེམས་ཁྲལ་བར་གསེང་ཞེས་
འབོད་ཀྱི་ཡོད། ང་ཚོ་ལ་དཀའ་ངལ་འཕྲད་དུས་དུས་ཚོད་ཡོད་ཚད་
འདིར་གཏོང་བར་གོམས་སླ། ཁྱེད་ཀྱིས་དགོང་མོ་རྟག་པར། སྐར་མ་
སུམ་བཅུའི་རིང་དུ་སེམས་ཁུལ་བྱེད་དུ་དུས་ཚོད་ངེས་ཨན་ཞིག་བཟོས།
ལེ་ཚན་འདིའི་ནང་དུ་ཁྱེད་ཀྱི་སེམས་ཁྲལ་ཡོང་དུ་འཇུག དཀའ་ངལ་
དག་དང་ཐག་ཉེ་པོ་བྱོས། དུས་ཡུན་དེ་བརྒལ་ན། ཁྱེད་རང་དགའ་བའི་
མི་ཞིག་དང་མཉམ་དུ་སེམས་ཀྱི་སྐད་ཆ་གླེང་བ་དང་། སེམས་འགུལ་
ཐེབས་པའི་དེབ་ཀློག་པ། རང་བྱུང་ཁོར་ཡུག་གི་མཛེས་ལྗོངས་རོལ་དུ་
གོམ་འགྲོས་འགྲོ་བ་སོགས། ཕན་རླབས་ཆེ་བའི་བྱ་བ་མང་ཙམ་བསྒྲུབ་
ཏེ༑ དཀའ་ངལ་དེ་དག་རྒྱབ་ཏུ་བཞག་ཐབས་བྱོས། དུས་ཚོད་གཞན་དུ་
སེམས་ཁྲལ་དགོས་པའི་ཚོར་བ་སླེབས་ཚེ། ཡིག་ཐོག་ཏུ་ཕབ་ནས་རྗེས་
མའི་སེམས་ཁྲལ་གྱི་བར་གསེང་ན་ཁྱེར། སྟབས་བདེ་དང་ནུས་ལྡན་
གྱི་ཐབས་ལམ་འདིས། སེམས་ཁྲལ་བྱེད་པའི་དུས་ཚོད་ཉུང་དུ་གཏོང་
དང་། མཐའ་མར། སེམས་ཁྲལ་གྱི་གོམས་གཤིས་རྩ་མེད་གཏང་ཐུབ་
པའི་རོགས་པ་བྱ།

ཕྲུ་གུར་མིག་དཔེ་ལྟོས།

དུས་ཚོད་ཡུད་ཙམ་གྱི་སྔོན་གྱི་ཉིན་གུང་ཞིག་ལ་ངས་ལོ་ན་བཞི་
ལ་སོན་པའི་རང་གི་བུ་ཆུང་ཁོལ་བྷེ་ཁྲིད་ནས་ཨེ་ཋཱ་ལེའི་
་ཟ་ཁང་ཞིག་ཏུ་ཟ་མ་ཟ་རུ་སོང་བ་ཡིན། རྒྱུན་ལྡན་བཞིན།
མཛེས་སྡུག་ལྡན་པའི་སྟོན་དུས་ཀྱི་ནམ་ཟླ་དེ་རེད་འདུག་པས། བུ་ནི་སྤྲོ་
བ་དང་ནུས་པས་ཁེངས་འདུག ང་ཚོས་གུང་ཟས་ལ་གྲོ་ཕྱེ་རིགས་ཀྱི་ཟ་
མ་གཙོ་བོར་མངགས། དེ་ནས། ཟ་ཁང་ཞབས་ཕྱི་བས་ཁྱེར་
ཡོང་བའི་གསར་བཟོ་བྱས་པའི་བག་ལེབ་དེ་ཟོས། བུས་ཕ་ལ་འཚོ་བའི་
ཐབས་ཇུས་ཀྱི་སློབ་གསོ་ཞིག་སྤྲད་ཀྱི་ཡིན་པ་ཤེས་བྱུང་།
ང་ཚོ་རྒན་པ་ནང་བཞིན་བག་ལེབ་ཧྲིལ་པོ་བཟའ་བ་མ་ཡིན་པར།
ཁོལ་བྷེ་ཡིས་ཐབས་ལམ་མི་འདྲ་བ་ཞིག་གསར་བཟོ་བྱས།
བག་ལེབ་ནང་གི་སོབ་སོབ་དང་དྲོད་ཡོད་པའི་ཆ་ཤས་དེ་དག་བྲུས་ཏེ།
ཕྱི་སྐོགས་མཁྲེགས་པོ་དེ་དག་བཞག ལབ་སྟངས་གཞན་ཞིག་བྱས་ན།
བག་ལེབ་ཡག་ཤོས་ཕྱོགས་ལ་དོ་སྣང་སྤྲད་དེ། ལྷག་མ་བཞག་ཐུབ་པའི་
རྣམ་དཔྱོད་ལྡན། མི་ཞིག་གིས་སློབ་གཉེར་འདུ་འཛོམས་ཤིག་གི་ཐོག་
ཏུ་ང་ལ་ལབ་མྱོང་ཡོད་། “ཕྲུ་གུ་ཚོས་ང་ཚོ་ལ་དགོས་པའི་སློབ་གསོ་
བསླབ་ཐུབ་པའི་ཡར་ཐོན་དེ། ང་ཚོ་རྒན་ཚོ་ལས་ལྷག” ཉིན་མོ་བཟང་
པོ་དེར། རྒན་པ་རྣམས་ཀྱིས་མི་ཚེ་ཡི་ཕྱི་སྐོགས་བསྒོམ་ནས་དུས་ཚོད་
འཕྲོ་བརླག་བཏང་གི་ཡོད་པ་ལས། ཉིན་བསྟུད་མར་ཡོང་བའི་བཟང་
བའི་བྱ་བ་དག་ཚོར་གྱི་མེད་པ་དྲན་གསོ་བཏང་། བྱ་བ་མང་པོ་ཞིག་
བསྒྲུབ་དགོས་ཀྱང་། དུས་ཚོད་ཀྱིས་མ་འདང་བ་དང་། རྩིས་ཐོ་མང་པོ་
ཞིག་ལག་ཏུ་འབྱོར་བས། སྒོར་མོ་སྤྲོད་དགོས་པའི་དཀའ་ངལ་སོགས་
ལ་བསམ་བློ་གཏོང་དགོས། ཡིན་ནའང་། རང་གི་བསམ་བློས་རང་གི་
འཛམ་གླིང་གྲུབ་ཀྱི་ཡོད་པ་དང་། ང་ཚོས་བསམ་བློ་ཅི་ཞིག་བཏང་ན།
དེ་ང་ཚོའི་མི་ཚེའི་གྲུབ་ཆ་བཞིན་དུ་འཕེལ། ང་ཚོའི་དམིགས་ཡུལ་གང་
ལ་བསམ་་མནོ་ཡོད་ན། དེས་ཐག་གཅོད་བྱེད་ཀྱི་ཡོད་པས། བཟང་བའི་
ཕྱོགས་སུ་བསམ་མནོ་ཡོད་དགོས་པ་འགངས།
བདུན་ཕྲག་ཁ་ཤས་ཀྱི་སྔོན་ནས་ཁྱེད་ཀྱི་འཁྲིས་སུ་ཡོད་པའི་ཕྲུ་གུ་
དེ་དག་དང་མཉམ་དུ་རྩེད་རིགས་ཀྱི་ཕོགས་སུ་དུས་ཚོད་བཟོས། ཁོང་
ཚོས་གཡས་གཡོན་དུ་ག་རེ་བྱེད་ཀྱི་ཡོད་པར་མ་ལྟོས་པར། དུས་ཐོག་
གསོན་ཐུབ་པ་དང་། དྲན་རྒྱུ་རྒོད་པོ། ནུས་ཤུགས་སོགས་ཀྱི་ཐོག་ཏུ
གནས་ཡོད་པའི། ཁོང་རྣམས་ཀྱི་བཟང་ཕྱོགས་ཀྱི་ཁྱད་ཆོས་ལ་དཔྱད་
པ་དང་། ནུས་མཐུ་དེ་དག་ལ་ཡར་ལྟ་བྱོས། ལེའོ་རོ་སི་ཋེན་ལགས་ཀྱི་ཉམས་མྱོང་ལས་བྱུང་བའི་རྣོ་ཞིང་ཟིན་པའི་གསུང་
ཚིག་དག་ཁྱེད་ཀྱི་ཤེས་པ་བཞིན། ཁོང་ཚོ་ཕྲུ་གུ་ཡི་རྣམ་པ་ཡོད་ཀྱང་།
ཞིབ་ལྟ་བྱེད་ན་ཁྱེད་ལས་ལྷག་རྟོགས། ང་ཚོ་ཕལ་མོ་ཆེ་བ་གཟུགས་པོ་
རིང་པོ་ཆགས་པ་ལས། དངོས་ཡོད་ཀྱི་འཚར་ལོང་བྱུང་མེད། ང་ཚོས་
ལབ་ཐུབ་པ་ཞིག་ནི། ང་ཚོ་གད་མོ་ཉུང་བ་དང་། རྩེད་མོ་ཉུང་བ། སེམས་
ནང་དུ་མི་དགའ་བ་མང་པོ་ཞིག་བཟུང་གི་ཡོད། ནང་གི་སྤྱང་གྲུང་དེ་ཕྲུ་
གུ་ཚོས་བཅོམ་ཐུབ། ཁོང་ཚོ་ལ་དགོས་རྒྱུ་ཉུང་བ་དང་ཉིན་རེའི་འཚོ་བ་
དེ་ལྷ་ཡི་སྒྲུང་གཏམ་བཞིན་རེད།

སྐྱེས་སྟོབས་ཀྱི་ཤེས་རབ་ནི་སྐུལ་འདེད་ཀྱི་བརྒྱ་ཆ99 ཡིན་
པ་དྲན་པར་གྱིས།

“སྐྱེས་སྟོབས་ཀྱི་ཤེས་རབ་ནི་སྐུལ་འདེད་ཀྱི་བརྒྱ་ཆ 1 དང་འབད་
བརྩོན་ནི་བརྒྱ་ཆ 99 རེད།” ཅེས་གསར་གཏོད་པ་ཐོ་མཱ་སི་ཨའེ་ཌྷེ་
སོན་ ལགས་ཀྱིས་གསུངས། འབད་བརྩོན་ནི་
དངོས་འབྲེལ་གྱི་མི་ཚེའི་ལམ་ལྷོང་དང་། དགོས་དོན་འགྲུབ་པར་མེད་
དུ་མི་རུང་བ་ཞིག་ཡིན་པའི་ཡིད་ཆེད་ཡོད་པའི་དུས་མཚུངས་སུ། ངས་
བསམས་ན། འཛམ་གླིང་འདི་ན་ལས་དོན་ཁྱད་པ་ཅན་ཞིག་བསྒྲུབ་ཏུ།
འབད་བརྩོན་གྱི་ཁྲོད་ན་སེམས་སྐུལ་དང་དམ་བཅས་ཕྱུག་ཡོད་ཚེ། དེ་
ནི་བརྟེན་འབྱུང་གི་ཡོན་ཏན་ཞིག་ཡིན་པ་སྙམ།
འཛམ་གླིང་འདིའི་རླབས་ཆེའི་སྐྱེས་སྟོབས་ཀྱི་ཤེས་རབ་མཐའ་
དག་སེམས་སྐུལ་བྱས་པ་དང་། གཞན་གྱི་མི་ཚེ་གོང་འཕེལ་གཏོང་
བའི་འདོད་མོས་ཤིག་ལས་བྱུང་པ་ཡིན། ཁྱེད་ཀྱིས་ཁོང་ཚོའི་མི་ཚེའི་
སྐོར་སློབ་སྦྱོང་བྱས་པ་ཡིན་ན། དགོས་འདུན་འདི་ནི་ཁོང་ཚོ་མང་ཆེའི་
བསམ་མནོ་གཏོང་ཕྱོགས་དེ་ཆགས་ཀྱི་ཡོད་པ་རྟོགས་ཡོང་། མ་ཟད།
འདིས་ཁོང་ཚོའི་བསམ་བློའི་སྟོང་ཆ་ཡོད་ཚད་བཟུང་ཡོད། ཨའེ་ཌྷེ་
སོན་ལགས་ལ། ཁོང་གི་སེམས་ནང་དུ་བྱུང་བའི་འཆར་
སྣང་པར་རིས་དེ་དག དངོས་སུ་མཐོང་རྒྱུ་ཡོད་པའི་ཆོས་སུ་བཟོ་བསྐྲུན་
བྱེད་པའི་སེམས་སྐུལ་བྱུང་། རྗོ་ནཱ་སི་སོལ་ཁི་ལགས་
ཀྱིས། དབང་རྩ་རེངས་པའི་ནད་ཀྱི་སྔོན་འགོག་སྨན་ཁབ་གསར་རྙེད་
བྱུང་ཏེ། འཇིགས་སྐྲག་ཆེ་བའི་ནད་ཀྱི་མནར་བ་ལས་ཐར་བའི་རོགས་
སྐྱོབ་བྱས། རླབས་ཆེའི་གཟེངས་རྟགས་ཐོབ་མཁན་གྱི་ཚན་རིག་པ་
ལྕམ་མའེ་རེ་ཁོའུ་རེ་ལགས་མེ་འོད་ལྕགས་རྫས་
རྙེད་པའི་ཁྲོད་དུ། འགྲོ་བ་མིའི་རིགས་ལ་ཞབས་ཕྱི་བསྒྲུབ་པའི་སེམས་
སྐུལ་བྱས་ཡོད། ཁྱེད་རང་འདི་ལ་འཚོ་བ་ཁོ་ན་བཟོ་རུ་སླེབས་མེད།
གྲུབ་འབྲས་ཆེན་པོ་ཞིག་དང་རེ་བ་བཟང་པོ་ཞིག འཆར་སྣང་ཟབ་མོ་
སོགས་ཀྱི་ལྷན་དུ།ཁྱེད་རང་འདིར།འཛམ་གླིང་ཕྱུག་པོར་འདྲེན་དུ་ཡོང་
ཡོད། གལ་ཏེ་ཁྱོད་ཀྱིས་འདི་བརྗེད་སོང་ན། དེ་ནི་ཁྱོད་ཀྱི་སྟོབས་ཉམས་
ཀྱི་ཡོད་པ་མཚོན།
ཁྱེད་རང་ཉིད་ཀྱི་མི་ཚེའི་ནང་དུ། ཁྱེད་རང་སེམས་སྐལ་ཇི་ལྟར་
ཐེབས་བྱུང་། གཟའ་ཟླ་བའི་ཞོགས་པར། ཁྱེད་རང་ཉལ་ཁྲི་ལས་ཕྱིར་
འཕགས་ཐུབ་ཀྱི་ཡོད་དམ། ཡང་ན། སྟོང་བསམ་གྱི་ཚོ་འདུ་ཞིག་ཁྱེད་
ཀྱི་ལུས་སུ་འདྲེན་དེ་ཁ་རོག་གེར་ཉལ་གྱི་ཡོད། ཁྱེད་ཀྱི་སེམས་སྐུལ་དེ།
ཁྱེད་ལ་དགོས་པའི་ཆ་ཚད་ལས་དམའ་བ་ཡིན་པ་དགོངས་ན། རང་
ཉིད་ལ་དགེ་ཕན་ཆེའི་དེབ་ཡག་པོ་བཀླག་པའམ། ཀུན་སློང་འཕེལ་
བའི་བྱེད་སྒོའི་འོད་སྡེར་ཉན། ཁྱེད་རང་ཡིད་སྨོན་སྐྱེ་ཡུལ་གྱི་མིའི་སློབ་
ཁྲིད་ལ་ཞུགས་པའམ། ཁྱེད་ཀྱི་དཔའ་བོ་གང་རུང་ཞིག་གི་མི་ཚེའི་ལོ་
རྒྱུས་སྦྱང་བར་དུས་ཚོད་འགའ་ཐོངས།མི་ཚེའི་གནས་སྟངས་ལས་ལྷག་
པའི་ཆེས་བཟང་བའི་བྱ་བ་སྒྲུབ་པར་བློས་བཏང་བྱས་པ་དང་། བྱ་བ་
གང་སྒྲུབ་པ་དེ་ལ་དགའ་ཞེན་ཆེན་པོ་བཅངས་པའི་མི་དག་དང་མཉམ་
དུ་འབྲེལ་བ་བྱོས། སེམས་སྐུལ་གྱི་སྨན་ཐུན་ཞིག་དང་མཉམ་དུ། ཁྱེད་
ཀྱི་མི་ཚེ་དེ་ཆ་ཚང་ལ། འཁོད་སྙོམས་པའི་མི་ཚེ་གསར་པ་ཞིག་ཏུ
འཚར་རུ་འཇུག

ལྷ་ཁང་ལ་གཟིགས་སྐྱོང་གྱིས།

ཟླ་བ་ཁ་ཤས་ཤིག་གི་སྔོན་དུ་ངས་ལས་རོགས་ཤིག་དང་མཉམ་དུ་
གུང་ཟས་བཟས།བྲེལ་འཚུབ་ཀྱི་དུས་སུ་བཏང་སྙོམས་དང་བློ་རྩེ་གཅིག་
སྒྲིམ་བྱེད་དེ་བསྡད་པར་གང་བྱས་པའི་སྐོར་བགྲོས། ཁོས་ང་ལ “ རོ་
བྷེན་མི་མང་པོ་ཞིག་རྒྱུན་དུ་ལྷ་ཁང་གི་ནང་དུ་འགྲོ་ནས་
སྡོད་ཀྱི་འདུག ང་ཏོག་ཙམ་མི་འདྲ་བ་རེད། ངའི་ལྷ་ཁང་དེ་ལུས་རྩེད་
ཁང་ཡིན་པས། དེར་རྒྱུན་པར་འགྲོ་ཡི་ཡོད།” ཅེས་དོན་ཚན་ཟབ་མོ་
ཞིག་བརྗོད། བྲེལ་བ་ག་ཚད་ཡོད་རུང་། དགོང་མོ་ཆུ་ཚོད 5:30ཐོག
ངས་ལས་ཁུངས་སྒོ་བརྒྱབ་སྟེ། “ཉིན་རེའི་གནས་མཇལ”བྱེད་དུ་ལུས་
རྩེད་ཁང་གི་ཉེས་པའི་ཆུན་འཁོར་ཐོག་ལེ་དབར་འགའ་རྒྱུག་གི་ཡོད།
ཁོང་གི་འཕྲོད་བསྟེན་དང་བདེ་སྐྱིད་ཀྱི་ཕྱིར་དུ། འདི་ནས་ཅིས་ཀྱང་
བཀག་མི་ཐུབ་ཅེས་པའོ།
གྲོགས་པོའི་ཞིབ་རྟོགས་ཀྱིས། ངའི་དེབ་དང་པོ《རླབས་ཆེན་གྱི་
འཚོ་ཐབས།》 ་ནང་དུ་ལུང་འདྲེན་བྱས་པའི་གནའ་
བོའི་རོམ་མི་རིགས་ཀྱི་རོ་མ་སི་བརྗོད་པ་སྟེ་འདི་ནི་ལཱ་ཋེན་སྐད་ཡིན་པས། དོན་དུ “བདེ་
ཐང་གི་ལུས་ཕུང་གིས་བདེ་ཐང་གི་རྣམ་ཤེས་རུམ་ཡོད།”ཅེས་པ་ཡིན་
ལ༑ དེ་ལ་མནོ་བསམ་བཏང་དགོས་པ་བཟོས། གལ་སྲིད་ང་ཚོའི་མི་ཚེ་
དེ་གསོན་ཤུགས་དང་ཆ་ཚང་བའི་ངང་གནས་ཐུབ་པའི་རེ་བ་བྱེད་ཀྱི་
ཡོད་ན། ང་རང་ཚོའི་གཟུགས་ཕུང་དེ་ལྷ་ཁང་བཞིན་གཅེས་སྐྱོང་དང་
རྩ་ཆེན་བརྩི་དགོས་པའི་གོ་རྟོགས་སྤྲད་བྱུང་། རྒྱུན་ལྡན་གྱི་ལུས་རྩེད་
ཀྱིས། ཁྱེད་ཀྱི་འཕྲོད་བསྟེན་ཙམ་མ་ཡིན་པར། ཉིན་རེའི་སྡུག་བསྔལ་
སྟངས་འཛིན་བྱེད་པ་དང༌།བསམ་མནོ་གསལ་པོ་གཏོང་ཐུབ་པ། གསར་
བཟོའི་ནུས་པ་གོང་འཕེལ་ཡོང་བ་སོགས་ལ་ཕན། ལུས་རྩལ་སྦྱངས་བ་
ཡིས། ཁྱེད་ཀྱི་ལོ་ལ་གསོན་ཤུགས་སྤྲད་པ་ཙམ་མ་ཡིན་པར། ཁྱེད་ཀྱི་
མི་ཚེ་ལ་ལོ་དུས་སྤྲད་ཐུབ་ཀྱི་རེད་ཅེས། ཞིབ་འཇུག་ལས་ཁུངས་སྐྱེལ་
བྱས་ཡོད། ཆུ་ཚོད་གཅིག་གི་རིང་ལུས་རྩལ་རྩེ་བ་ཡིས། འཛུལ་ཞུགས་
པ་རྣམས་ཀྱི་མི་ཚེ་ལ་ཆུ་ཚོད་གསུམ་གྱི་རིན་ཐང་ཐོབ་ཀྱི་ཡོད་པ། ཧར་
ལྦར་ཌྷི་སློབ་ཟུར་སྟོང་ཕྲག་བཅོ་བརྒྱད་ཙམ་གྱིས་རྙེད་
སོན་བྱུང་། འཕྲོད་བསྟེན་ལ་དུས་ཚོད་གཏོང་བའི་འབྲས་སུ་ལས། མ་
རྩ་གཞན་ཀྱི་འབྲས་བུས་བཟང་བ་ནི་ཉུང་ཉུང་ཞིག་རེད། ལུས་རྩེད་ལ་
དུས་ཚོད་མི་གཏོང་མཁན་སུ་ཞིག་ཡིན་རུང་། དེས་མཐར་ཐུག་གཏན་
གཏན་ན་ཚ་བཅོས་པར་གཏོང་དགོས་འཁེལ།
རང་ཉིད་སྒེར་གྱི་མི་ཚེ་ནང་དུ། བདུན་ཕྲག་གཅིག་གི་ནང་དུ་ཆུ་
བརྒལ་ཐེངས་ལྔ་བྱེད་པའི་དམིགས་ཡུལ་བཟུང་ཡིན།ཆུ་རྩེད་ལས་བྱུང་
བའི་དམིགས་གསལ་གྱི་ནུས་པ་ཞིག་འཕེལ་གྱིན་པ་དེ། ངས་འགྲེལ་
བརྗོད་བྱ་ཐུབ་ཀྱི་མི་འདུག དམིགས་ཡུལ་འདི་བདུན་ཕྲག་རེ་རེ་ནས་
འགྲུབ་ཀྱི་ཡོད་ཅེས་བརྗོད་ཐུབ་ཡོད་པ་དེ་ངའི་རེ་བ་ཡིན་ཡང་། འདི་
ལྟར་བརྗོད་མི་ཐུབ། ཡིན་ནའང་། ང་ལ་འདི་ལྟ་བུའི་ཁེངས་དྲེགས་ཀྱི་
དམིགས་ཡུལ་ཡོད་པའི་དབང་གིས། རང་ཉིད་ཀྱི་མི་ཚེའི་སྤུས་ཀ་དང་
ཁྱོན་ཡོངས་ཀྱི་བདེ་ཐབས་སོགས་ཀྱི་ཆེད་དུ། ཕྱི་ཚུལ་གྱི་འཕྲོད་བསྟེན་
གྱི་གནས་སྟངས་ལ་དོ་སྣང་དགོས་པའི་ཚོར་བས་མནན། མ་ཆད་པར་
འགྲོ་ཐུབ་ཚེ། ཆུ་རྩེད་ཀྱི་རྫིང་བུ་ན་འགྲོ་ཐེངས་རེར་ནུས་པ་སྐྱེད་པ་
དང། བདེ་ཐང་། ཆ་སྙོམས་དང་བདེ་སྐྱིད་སོགས་ཀྱི་ཚོར་བའི་འབྲས་
བུ་ཡོང་། ངའི་ལུས་རྩེད་ཀྱི་ཚན་པ་དག་གིས། ང་ལ་རིན་བྲལ་གྱི་གྲུབ་
འབྲས་སྟེར། ཆུ་བརྒལ་ནས་སྐར་མ་བཞི་བཅུ་ཙམ་གྱི་རྗེས་སུ། ངས་
གདོང་ལེན་བྱེད་ཀྱིན་པའི་དཀའ་ངལ་དེ་དག་ཆུང་དུ་སོང་བ་དང་།
སེམས་ཁྲལ་གྱི་གཞི་ཡང་ཆོ་མེད་ཡིན་པ་མཐོང་། དེས་ན། སྐབས་ཐོག་
འདིར་།ང་གསོན་ཤུགས་ཀྱིས་འཚོ་ཡོད་པ་རྙེད།རང་ཉིད་ཀྱི་ཕྱི་ཚུལ་གྱི་
ལྷ་ཁང་གཅེས་སྐྱོང་བྱས་པའི་བྱེད་སྒོ་འདི་ལས། མི་ཚེ་ནང་གི་ཆེས་སྤྲོ་
བ་ཆེ་བའི་རྒྱུ་ནི། མི་ཚེ་ནང་གི་ཆེས་སྟབས་བདེའི་ཆོས་དག་ཡིན་པ་
རྟོགས།

ཁུ་སིམ་དབེན་འཇགས་སུ་སྡོད་པར་སྦྱོང་བ་གྱིས།

ཝེལ་ལེམ་ཝོར་ཌྷི་ཝོར་ཐི་ ཡི་
དཔྱད་པ་ལས། “ང་ཚོ་གནས་སྟངས་ལེགས་པོ་ཞིག་ལ་ཡོད་པའི་དུས་
དེ་ནི། འདུ་འཛི་ཆེ་བའི་འཛམ་གླིང་དང་། ཡིད་ཐང་ཆད་པའི་འདིའི་
ལས་དོན། ངལ་དུབ་སོགས་ལས་བྲལ་སོང་བ་ཡིན་པས། དབེན་པ་ནི་
ཇི་འདྲའི་བཟང་ཞིང་འཇམ་པ་ཞིག་ཡིན་ཨང་།” ཉེ་ཆར། ཁྱོད་ཀྱིས་
ནམ་ཞིག་ལ་དབེན་ཞིང་དལ་གྱིས་སྡོད་པའི་དུས་ཚོད་བཟོས་པ་ཡིན།
ནམ་ཞིག་ན་དབེན་པའི་མཐུ་བོ་ལོངས་སུ་སྤྱོད་དེ། ཁྱོད་ཀྱི་ལུས་དང་།
སེམས་ཉིད།ཤེས་པ་བསྐྱར་གསོ་དང་བསྐྱར་བསྒོམས་བྱས།
འཛམ་བུ་གླིང་གི་རླབས་ཆེ་བའི་ཤེས་རབ་ཀྱི་སྲོལ་རྒྱུན་ཀུན་པོ།
མཐར་ཐུག་ས་གཅིག་ཡིན། ཁྱེད་རང་མི་ཞིག་ཡིན་པའི་ཆ་ནས། དོན་
དམ་པ་ཁྱེད་རང་མི་སུ་ཞིག་ཡིན་པ་ལ་བསྐྱར་མཐུད་བྱེད་པ་དང་། ཁྱེད་
ཀྱི་ནང་དུ་ཡོད་པའི་གཟི་བརྗིད་རྟོགས་པར། རྒྱུན་ལྡན་གྱི་འཚོ་བའི་
ནང་དུ་དབེན་གནས་བྱེད་པའི་དུས་ཚོད་འཚོལ་དགོས། གཏན་གཏན་
ཁྱོད་རང་བྲེལ་བ་ཡིན་ངེས། འོན་ཏེ། “བྲེལ་བ་བྱས་པ་ཙམ་གྱིས་མི་
འགྲིག འབུ་གྲོག་མ་ལའང་བྲེལ།ཁྱེད་རང་བྲེལ་བ་གང་ལ་བྱེད་ཀྱི་ཡོད་
ཞེས་པ་དེ་དྲི་བ་རེད།” ཞེས་ཐོ་རེའུ་ ཡིས་གསུངས་པ་
རེད།
ལྷིང་འཇགས་ཀྱི་གལ་གནད་ཀྱིས། ང་ལ་མཁར་སྒྲོན་སྲུང་
མཁན་རྒན་པོ་ཞིག་གི་གཏམ་རྒྱུད་སྐོར་ལ་བསམ་བློ་བཏང་དུ་འཇུག་
བྱུང་། མཚོ་ཐོག་ལ་འགྲོ་བཞིན་པའི་གྲུ་གཟིངས་རྣམས། རྡོ་མང་སའི་
མཚོ་འགྲམ་ལ་མི་བསྐྱོད་པའི་ཕྱིར་དུ།ས་རྟགས་ཀྱི་གློག་སྒྲོན་སྤར་བར།
མི་དེ་ལ་སྣུམ་ཉུང་ཉུང་ཞིག་མ་གཏོགས་མེད། མཚན་མོ་ཞིག་ལ། ཁོང་
གི་འཁྲིས་སུ་བསྡད་པའི་མི་ཞིག་གིས། ཁྱིམ་ནང་དུ་གློག་སྒྲོན་སྤར་
བའི་ཆེད་དུ། རྩ་ཆེ་བའི་ཧ་ཅང་རྩ་ཆེ་བའི་སྣུམ་དེ་གཡར་རོགས་ཅེས་
རེ་བ་བརྒྱབ་པས། མཁར་སྒྲོན་སྲུང་མཁན་དེས་ཕྲན་བུ་ཞིག་སྤྲད།ཡང་
མཚན་མོ་ཞིག་ལ། འགྲུལ་པ་ཞིག་གིས། ཁོ་རང་གི་འགྲུལ་བཞུད་མུ་
མཐུད་དུ་འགྲོ་ཐུབ་བར་གློག་སྒྲོན་སྤར་དགོས་པས། མི་དེ་ལས་སྣུམ་
སློང་། མི་དེས་བསྐྱར་དུ་ཁོང་ལ་དགོས་པའི་སྣུམ་འབོར་དེ་སྤྲད། ཕྱི་
ཉིན་མཚན་མོར། ཨ་མ་ཞིག་གིས་སྒོ་བརྡུང་ནས་གཉིད་དཀྲོགས། ཨ་
མ་དེའི་ཁྱིམ་དུ་གློག་སྒྲོན་སྤར་བ་དང༌། ཁྱིམ་མི་རྣམས་ལ་ཟ་མ་གཡོ་
སྐོལ་བྱས་ཏེ་སྤྲོད་པ་སོགས་ཀྱི་ཆེད་དུ་མོ་རང་གིས་སྣུམ་སློང་། བསྐྱར་
དུ་ཁོང་གིས་རེ་བ་དེ་ལ་དང་ལེན་བྱས། དེས་ན། ཁོང་གི་སྣུམ་ཡོངས་
སུ་རྫོགས་ཏེ། ཉེན་བརྡའི་སྒྲོན་སྟེགས་ཀྱང་མེད་པ་ཆགས། གྲུ་གཟིངས་
མང་པོ་ཞིག་མཚོའི་ཞབས་སུ་ཕྱིན་ནས། ཚེ་སྲོག་མང་པོ་ཞིག་ཤོར་
བ་ནི། མཁར་སྒྲོན་སྲུང་མཁན་དེས། ཁོ་རང་གི་གལ་གནད་ཆེ་ཤོས་
ཀྱི་ལས་དོན་དེ་ལ་དོ་སྣང་སྤྲོད་པར་བརྗེད་པ་དང་། གཞི་རྩའི་ལས་
འགན་དེ་སྣང་མེད་བཏང་ནས་རིན་འབབ་ཆེན་པོ་ཞིག་སྤྲད་དགོས་པ་
བྱུང་།ཉིན་གཅིག་ལ་སྐར་མ་ཁ་ཤས་རིང་། དབེན་པོའི་ཉམས་ལེན་བྱེད་
ཐུབ་ན། ཁྱེད་ཀྱི་མི་ཚེའི་གལ་གནད་ཆེ་ཤོས་ཀྱི་རིགས་ལ་རིག་པ་སྒྲིམ་
ཐུབ་པ་དང་། ང་ཚོའི་ཚེ་སྲོག་མང་པོ་ཞིག་ཤོར་རྐྱེན་གྱི་སྣང་མེད་ཤོར་
བ་དེ་དག་སྤང་ཐུབ།
རྒྱུན་ལྡན་འཚོ་བའི་ནང་དུ། ལྷིང་འཇགས་ངང་སྡོད་ཁོམ་མེད་
ཅེས་ལབ་པ་ནི། ཁྱེད་ཀྱིས། ཁྱེད་རང་སྣུམ་འཁོར་གཏོང་ནས་བྲེལ་བ་
ཡིན་པས། དུག་རླངས་བཀག་པའི་དུས་ཚོད་མེད་ལབ་པ་དང་གཅིག་
མཚུངས་ཡིན། མཐར་མར་འདི་ཡི་རྐྱེན་བས་ཁྱེད་རང་བཟུང་།

ཁྱིམ་མཚེས་རྣམ་དག་དེ་ཚོར་མནོ་བསམ་བཞེས།

བདག་ཉིད་ཀྱི་ཤེས་བྱ་ཆེད་དུ། འཚོལ་ཞིབ་ཀྱི་བརྒྱུད་དུ་བསྒྲུབས་
པའི་བྱ་བ་གཅིག་ནི། ངའི་ཁང་པའི་ཉེ་འཁོར་དུ་བསྡད་ཡོད་ན་སྙམ་
པའི་རེ་སྨོན་བྱེད་སའི་མི་དག་གི་མཚན་ཐོ་འགོད་པ་དེ་ཡིན། མི་དེ་
དག་ནི། སྔ་ཕྱིའི་དུས་ནས་ཡོང་བ་ཞིག་དང་། ངས་རྒྱུན་པར། ཁོང་ཚོ་
དང་ལྷན་དུ་གསོལ་ཇ་ཕོར་རེ་མཉམ་དུ་འཐུང་སྟེ། དགོད་མོ་མཉམ་
དགོད་བྱེད་པར་སྤྲོ་སའི་ཕོ་མོ་དག་ཡིན། ཡར་དཔེ་ལྟ་སའི་ཁྱིམ་མཚེས་
རྣམས་ལ་ཉན་ན། མིའི་རྒྱུད་དུ་འཇགས་པའི། ཁྱོད་ཀྱིས་གུས་བཀུར་
ཟབ་མོ་བྱེད་ཡུལ་གྱི་རིན་ཐང་དང་། རང་གཤིས་དག་ལ་མཐུད་ཐུབ།
དེས་ན།ཁྱེད་རང་ཉིད་མི་ཞིག་ཡིན་པའི་སྐོར་རྙེད་སོན་འོང༌།དེ་ནི་ཁྱེད་
རང་གི་མི་ཚེའི་སྐར་མ་སུམ་བཅུ་ཙམ་གཏོང་བའི་མཚར་སྡུག་གི་ལམ་
བུ་ཞིག་རེད། འདིར་ངའི་ཡིད་ངོགས་སུ་གནས་པའི་མི་སྣ་འགའ་ཞིག་
སྟེ།
《ལེགས་པའི་བསམ་བློའི་ནུས་སྟོབས།》 ཀྱི་མིང་དུ་གྲགས་
པའི་རྩོམ་པོ་ནོར་མན་ལྦེན་སན་ཋི་ཕཱལ་
ཨ་རིའི་རླབས་ཆེན་གྱི་མཚན་ཉིད་སྨྲ་བ་དང་ང་ཆེས་དགའ་
ཤོས་ཀྱི་དེབ 《ནགས་ཁྲོད་ཀྱི་འཚོ་བ།》་ཡི་རྩོམ་པ་པོ་
ཧན་རེ་ཐོ་རེའུ་
སི་ཕན་རྒྱལ་ཁབ་ཀྱི་རླབས་ཆེན་གྱི་རྩོམ་པོར་གྱུར་
པའི་རྗེ་སོའེ་ཋི་ཡི་མཁས་དབང་བྷལ་ཋཱ་སཱར་གྷི་རའེ་ཤན
་
རླབས་ཆེན་གྱི་རག་དུང་རོལ་མོའི་གླུ་གཞས་པ་བྷེལ་ལེའེ
་
རང་དབང་འཐབ་རྩོད་པ་ནལ་སོན་མན་ཌྷཱ་ལཱ།་
སྲོལ་རྒྱུན་རྩོམ་རིག་རང་སློབ་རྩོམ་པ་པོ་ཨོ་གྷི་མན་ཌྷ་ནོ་སྟེ་ཁོང་གི་རྩེ་ཕུད་བརྩམས་ཆོས་ནི 《ཕུན་ཚོགས་ཀྱི་
འཚོ་ཐབས་དང་རྒྱལ་ཁའི་སློབ་གླིང་།》
བཀུར་འོས་པའི་མི་ཆོས་རིང་ལུགས་པ་བཙུན་མ་ཋི་རེ་སཱ།
་
དབྱིན་ཇུའི་ཁེ་ཚོང་བ་ཆེན་མོ་རེ་ཆར་ཌྷི་བྷི་རན་སོན་
གྲུབ་འབྲས་འབུར་དུ་ཐོན་པའི་ཁ་ནཱ་ཌྷའི་སྲིད་བློན་ཕེར་རེ་ཋི་
རོ་ཌྷེའོ་
མཱལ་སི་ཌྷ་ལྦེ་སི་ལགས་ཏེ་ལོ་རྒྱུས་སུ་
གྲགས་པའི་དམག་དུང་འབུད་མཁན་ཞིག
མོའོ་ཧམ་མཱ་དྷ་ཨ་ལེ་ལགས་ཏེ་
འཛམ་གླིང་གི་ཁུ་ཚུར་བསྣུན་རྩལ་པའི་རྒྱལ་པོ།
བྷན་རྗ་མེན་ཧྥི་རན་ལེན་མིང་དུ་
གྲགས་པའི་སྲིད་སྐྱོང་མི་སྣ་ཞིག
ཁྱེད་ཀྱི་སྲང་ལམ་དུ་བསྡད་ཡོད་ན་སྙམ་པའི་སྨོན་འདུན་བྱེད་
ཡུལ་གྱི་མི་དེ་དག་ཐོ་འགོད་བྱེད་དུ་དུས་ཚོད་ཡུད་ཙམ་ཐོངས། ཁོང་
ཚོ་ལ་ཡིད་སྨོན་བྱེད་འོས། ཁོང་ཚོ་ལ་ཁྱད་ཆོས་ག་རེ་ཚང་ཡོད་པ་
དང་། ཁྱད་ཆོས་དེ་དག་ཁྱེད་རང་ཉིད་ལ་གང་འདྲ་བྱས་ཏེ་ཡོང་ཐུབ་
ཀྱི་ཡོད་པ་དང་། གཅེས་སྐྱོང་ཇི་ལྟར་བྱེད་དགོས་པའི་ཐོག་བསམ་བློ་
ཐོངས། ཁྱེད་ཀྱི་མི་ཚེ་ཡི་འདུན་པ་ངོ་ཤེས་པ་བྱེད་པའི་གོམ་པ་དང་པོས།
འདིའི་སྐོར་འགྲེལ་ཡོང་། ཁྱེད་མི་གང་འདྲ་ཞིག་ཆགས་འདོད་ཡོད་པའི་
གོམ་པ་དང་པོས། ཁྱེད་རང་མི་གཤིས་གང་འདྲ་དགོས་པའི་འགྲེལ་
བརྗོད་བྱེད།

ཞོགས་པ་སྔ་པོར་ལོངས།

ཞོགས་པ་སྔ་པོར་ལངས་པ་ནི། ཁྱེད་རང་ཉིད་ཀྱིས་རང་ལ་ལག་
རྟགས་འབུལ་བ་ཡིན། ཞོགས་པ་སྔ་པོ་ལངས་པའི་གོམས་གཤིས་
བཞིན། སྒྲིག་ལམ་འགའ་ཤས་ལ་ཁྱེད་ཀྱི་མི་ཚེ་འགྱུར་བ་གཏོང་ཐུབ་
པའི་ནུས་མཐུ་ལྡན། ཞོགས་པའི་ཆུ་ཚོད་འགའ་ནི་ཁྱད་པར་ཅན་ཞིག་
ཡིན། རླུང་བུ་ནི་ཞི་བདེ་ཡི་ཚོར་བ་ཟབ་མོ་ཞིག་གིས་བསྐོང་ཡོད་པ་
དང་། དུས་ཚོད་ཀྱང་དལ་དུ་འགྲོ་ཡི་ཡོད་པའི་བཟོ་འདྲ་བོ་ཡོད། “ཆུ་
ཚོད་ལྔ་པའི་འཚོག་པ"ལ་ཞུགས་པ་ཡིས། ཁྱེད་ཀྱིས་ཉིན་མོ་དེ་དབང
བསྒྱུར་བྱེད་པ་ལས། ཉིན་མོ་དེས་ཁྱེད་རང་དབང་བསྒྱུར་བྱ་མི་ཡོང་
བར་ཕན། ཞོགས་པ་སྔ་པོ་ལངས་པ་དེས་ཁྱེད་རང “ཉལ་སའི་དམག་
འཁྲུག”ལས་རྒྱལ་བ་དང་། “བསམ་བློ་མལ་སྟན”ལས་ཐར་བར་བྱེད་
པ།ཉིན་མོ་ཞིག་གི་ཆེས་རྩ་ཆེན་གྱི་ཆུ་ཚོད་གཅིག་དེ་ཁྱེད་ལ་སྦྱིན་པར་
བྱེད། དུས་ཚོད་དེ་བེད་སྤྱོད་ཡག་པོ་བྱས་ན།ཉིན་དེའི་དུས་ཚོད་ལྷག་མ་
རྣམས་ངོ་མཚར་གྱི་ལམ་དུ་སྒོ་འབྱེད་ཡོང་། 《འཕུར་རྟ་རྟགས་ཅན་ཀྱི་
རླངས་འཁོར་བཙོང་པའི་གྲྭ་བ》ཞེས་པའི་དཔེ་དེབ་ནང་དུ། ངས་ཀློག་པ་པོ་རྣམས་ལ “ཉི་
མ་དང་ལྷན་དུ་ཡར་ལངས”སོགས། མི་ཚེ་གསར་པའི་སྒྲིག་ལམ་བཟོ་
བར་བསམ་ཚུལ་མང་པོ་བརྗོད་ཡོད། ཞོགས་པ་ཆུ་ཚོད་ལྔ་པར་ལངས་
ནས་འཚོ་བ་ལེགས་སུ་སོང་བའི་མི་མང་པོ་ཞིག་ནས། འཕྲིན་ཡིག་
དང་། གློག་འཕྲིན། མྱུར་འཕྲིན་སོགས་འབྱོར་བྱུང་། ངས་གདེངས་ཚོད་
ཀྱིས་ལབ་ཐུབ་པ་ཞིག་ནི། ཁྱེད་ཀྱི་མི་ཚེ་ནང་དུ། འབྲས་ལྡན་གྱི་རྣམ་
གཞག་འདི་དང་ཟླ་སྒྲིལ་བྱོས་དང་། འདི་ལ་རིན་ཐང་རབ་ཏུ་ལྡན། འདི་
ལྟར་བྱས་ན། ཁྱེད་ནི་དུས་རབས་འདིའི་མངོན་འཕགས་ཀྱི་མི་སྣ་སྟེ་
བདག་ཉིད་ཆེན་པོ་གྷན་དྷི་དང་ཐོ་མཱ་སི་
ཨའེ་བྷེ་སོན།་ ནལ་སོན་མན་ཌྷ་ལཱ་ནས་ཋེ་ཌྷི་ཋར་ནིར་ དང་མའེ་
རེ་ཁའེ་ཨ་ཤི་བར་བྱུང་བའི་མི་སྣའི་གྲལ་དུ་
ཞུགས་ཡོད།
《འཕུར་རྟ་རྟགས་ཅན་ཀྱི་རླངས་འཁོར་བཙོང་པའི་གྲྭ་བ》
་ཀློག་མཁན་ཁྲོམ་
རའི་འགན་འཛིན་པ་ཞིག་གིས། ཞོགས་པ་སྔ་པོ་ལངས་པ་ནས་ངལ་
དུབ་ཀྱི་ཚད་གཞི་དེ་ཧ་ཅང་ཉུང་དུ་ཕྱིན་པ་དང་། མོ་རང་གི་ཚོགས་
པའི་ལས་ཁུངས་ཀྱིས། ང་ཚོའི “ཆེས་ཡར་རྒྱས་སོང་བའི་རྩེད་མོ་བར།
ཁྱེད་ཀྱིས་བྱ་བ་གང་ཞིག་སྒྲུབ་བཞིན་ཡོད་ན། དེ་མུ་མཐུད་དུ་བསྒྲུབ་
ཅིག ཁྱེད་ནི་ང་ཚོ་ཚང་མར་བློ་བསྐྱེད་སྤེལ་མཁན་ཞིག་ཡིན།”ཞེས་
ཤོག་བུའི་སྟེང་དུ་བྲིས་ནས་བརྔན་པ་སྤྲད་བྱུང་ཞེས་བྲིས་འདུག ཧ་ཅང་
འཕྱི་པོ་ལང་མཁན་ཞིག་གིས། གཉིད་མང་པོ་མི་ཉལ་བའི་དམ་བཅའ་
བཞག་ནས།བོར་སོང་བའི་དུས་ཚོད་དེ་དག རྒྱུན་དུ་མལ་ཆས་འོག་ཏུ་
ཡོད་པའི་དུས་དེ་ལ། ཕྱིར་འདྲེན་བྱེད་ཀྱི་ཡོད། མོ་རང་གི་མཐའ་འཁོར་
ལ་ཡོད་པའི་མི་དང་། ཁྱིམ་མི་རྣམས་གཉིད་ཀྱི་ཞིང་དུ་ཡོད་པའི་སྐབས།
མོ་རང་ལ་མཚོན་ན། དང་པོ་ཆུ་ཚོད་དྲུག་པར་ལངས་པ་དང་། དེ་ནས་
ལྔ་དང་ཕྱེད་ཀ དེ་ནས་ལྔ་པའི་ཐོག་ལངས། སྔོན་ཆད་མོ་རང་གིས་དུས་
ཚོད་སྟོང་པ་སྐབས་སུ། ཆེས་དགའ་ཤོས་ཀྱི་བྱ་བ་རྣམས་སྒྲུབ་འདོད་
ཡོད་ཀྱང་སྒྲུབ་པའི་དུས་ཚོད་རག་མ་མྱོང་། ད་ལྟ་མོ་རང་གིས་དེ་དག
སྒྲུབ་ཐུབ་ཀྱི་ཡོད་པ་ཤེས། སྔ་རབས་ཀྱི་གཞས་སྙན་པོ་དེ་དག་ཉན་པ་
དང་། འཕྲིན་ཡིག་འབྲི་བ། དཔེ་དེབ་ཁུངས་དག་ཀློག་པ་དང་། གོམ་
འགྲོས་འགྲོ་བ་སོགས་ནི་སེམས་པ་སླར་གསོ་དང་། སྔོན་ཆད་སྒྲུབ་མ་
ཐུབ་པའི་ཆ་ཤས་དེ་དག་ལ་བསྐྱར་མཐུད་བྱེད་པའི་མོ་རང་གི་བྱེད་སྒོ་
འགའོ། །ཞོགས་པ་སྔ་པོ་ལངས་པ་དེས། མོ་རང་གིས་རང་ཉིད་སླར་དུ་
གཅེས་སྐྱོང་བྱེད་མགོ་བཙུགས་པ་ཡིན། དེ་ལྟར་བྱས་པས།མོ་རང་ནི་
ཕ་མ་དང་། བཟའ་ཟླ། ཆེད་ལས་པ་བཟང་པོ་ཞིག་ཆགས་ཡོད། ཞོགས་
པ་སྔ་པོ་ལངས་པའི་གོམས་གཤིས་བཟོ་བར། དྲན་གསོ་བྱེད་དགོས་
པ་དང་པོ་དེ། གཉིད་ཁུག་པ་དེའི་སྤུས་ཀ་ལས་མང་ཉུང་ལ་རག་ལས་
མེད་པ་ཤེས་རྒྱུ་གལ་ཆེ་ཤོས་རེད། ཆུ་ཚོད་བཅུ་ཡི་རིང་གཉིད་ཆག་པ་
ཞིག་ཁུག་པ་ལས། ཆུ་ཚོད་དྲུག་གི་རིང་གཉིད་ཡག་པོ་ཞིག་ཁུག་པས་
བཟང་།
འདི་ན་ཁྱེད་རང་གཉིད་ཟབ་པོ་ཁུག་ཐུབ་པར་ལེགས་སྐྱེས་འགའ་
ཡོད།
མལ་ཁྲིའི་སྟེང་དུ་ཉལ་རྗེས་གཉིད་ཁུག་པའི་ཐབས་ཤེས་བྱེད་པ་
ལས་ཉིན་མོའི་བྱེད་སྒོ་རྣམས་སྦྱོང་བརྡར་མ་བྱེད།
ཆུ་ཚོད་བརྒྱད་པའི་རྗེས་སུ་ལྟོ་ཆས་མ་བཟའ། གལ་སྲིད་ཟ་
དགོས་བྱུང་ཚེ་ཁུ་བ་འཐུང་།
ཉལ་ཁར་གསར་འགྱུར་ལ་མ་བལྟ།
ཉལ་ཁྲིའི་སྟེང་དུ་དཔེ་དེབ་མ་ཀློག
འདི་དག་ལག་བསྟར་བྱེད་ཐུབ་པར། ཁྱེད་རང་ཉིད་ནས་བདུན་
ཕྲག་འགའ་ཤས་ཤིག་གི་རིང་དུ་སྦྱོང་བརྡར་བྱེད་དགོས། ཁྱེད་ཀྱིས་
བདུན་གཅིག་གི་རིང་དུ་ཞོགས་པ་སྔ་ལངས་བྱེད་པའི་ཐབས་ཤེས་
བྱས་ཀྱང་། ཧ་ཅང་ཁག་པོ་འདུག་པས་གཡུག་པ་ཡིན་ཞེས་ལབ་པ་
དང་། ཁྱེད་ཀྱིས་ཧྥ་རན་སིའི་སྐད་ཡིག་སློབ་ཚན་བདུན་
གཅིག་གི་རིང་དུ་བླངས་ཀྱང་། སྐབས་དེ་ལ་སྐད་ཡིག་དེ་ངག་ནས་
བཤད་མ་ཐུབ་པས། དེ་གཡུག་པ་ཡིན་ཞེས་བརྗོད་པ་དང་གཅིག་
མཚུངས་ཡིན། མི་ཚེ་འགྱུར་བ་གཏོང་བར། དུས་ཚོད་དང་། ནུས་པ།
བཟོད་སྲན་དགོས། འོན་ཀྱང་འདི་ལས་བྱུང་པའི་གྲུབ་འབྲས་ནི། ཁྱེད་
ཀྱིས་མགོ་འཛུག་སྐབས་སུ་མྱོང་བའི་ངལ་དུབ་ལས་རིན་ཐང་ཆེ་བ་
ཡོད།

ཁྱེད་ཀྱི་དཀའ་ངལ་དེ་བྱིན་རླབས་ལྟར་གཟིགས་རོགས།

དཀའ་ཚེགས་ཀྱི་མྱོང་བ་ནས། ང་ཚོས་སློབ་སྦྱོང་མང་ཤོས་བྱེད་
བཞིན་ཡོད་པ་སུ་ཡིས་ངོས་ལེན་ཡོད་ཅེས། རྒྱུན་དུ་ངས་སློབ་གཉེར་
འདུ་ཚོགས་སུ་དྲི་བ་འདི་དྲིས་སྐབས། ཚོགས་ཁང་ནང་གི་མི་ཕལ་མོ་
ཆེ་བས་དོགས་མེད་ངང་ལག་པ་གྱེན་དུ་བསྒྲེངས། ང་ཚོ་འགྲོ་བ་མི་
རྣམས་ཀྱིས། འཚོ་བའི་ཁྲོད་དུ་དཀའ་ཚེགས་ཀྱི་མྱོང་བ་ལ་ངན་ཕྱོགས་
ཀྱི་ལྟ་བ་འཛིན་པ་ལས། དངོས་ཡོད་ཀྱི་འདི་ནི་ཆེས་རླབས་ཆེན་གྱི་
དགེ་རྒན་ལྟ་བུ་ཡིན་ཡང་། འདིའི་བསམ་པ་འཛིན་མི་ཐུབ་པ་དེ་ལ། ང་
རྒྱུན་དུ་ཡ་མཚན་སྐྱེས། ཁྱེད་ལ་ད་ལྟ་ཤེས་ཡོན་དང་རྣམ་དཔྱོད་སོགས་
མེད་པ་ནི། སྔོན་ཆད་འཐུར་ཤོར་སོང་བ་དང་། ནོར་འཁྲུལ་བཟོས་པ།
སྡུག་བསྔལ་མྱོང་བ་སོགས་ཀྱི་རྐྱེན་པས་མ་ཡིན་པར། དཀའ་སྡུག་ནི་
དགེ་རྒན་དང་། ལམ་ལྷོང་མ་བྱུང་བ་ནི། མ་འོངས་ལམ་ལྷོང་ཡོང་བའི་
ལམ་ཆེན་ལྟ་བུ་ཞིག་ཡིན་པར། ཉིན་ཞིག་མི་ཐམས་ཅད་ཀྱིས་ཤེས་
ཡོང་། རོལ་མོའི་དབྱངས་རྟགས་ཐེངས་ཁ་ཤས་ཤིག་མ་ནོར་བར་པི་
ཝང་དཀྲོལ་མི་ཤེས། ཀོ་གྲུ་ཐེངས་འགའ་མ་རེག་བར། གྲུ་གཏོང་མི་
ཤེས། དེ་བས། ཁྱེད་ཀྱི་དཀའ་ངལ་རྣམས་བྱིན་རླབས་ཀྱི་ངོ་བོར་འཛིན་
པ་དང་། གེགས་ཆག་རྡོ་ལམ་ལ་བསྒྱུར་བ། རྨ་ཁ་རྣམ་དཔྱོད་ལ་བསྒྱུར་
དགོས། གཞན་དང་གཅིག་མཚུངས་། མི་ཚེའི་ཁྲོད་དུ་གུས་པས་ཀྱང་
དཀའ་སྡུག་མྱོང་ཡོད། འོན་ཀྱང་། ང་ཚོའི་གཤིས་རྒྱུད་དེ་མི་ཚེའི་ནང་
གི་ཆེས་དཀའ་ཁག་གི་མྱོང་བ་ལས། ཆེས་སླ་བའི་མྱོང་བས་འགྱུར་
བ་གཏང་ཐུབ་མེད་པ་ཤེས་བྱུང་། ང་ཚོའི་རྒྱུད་ཀྱི་ནུས་ཤུགས་ཆ་ཚང་
བ་དེ། མི་ཚེའི་ནང་གི་རྩོལ་བ་ཆེ་ཤོས་ཀྱི་དུས་ན་རྙེད། ཁྱེད་ཀྱི་མི་ཚེའི་
དཀྱོགས་མཚམས་ལ་ཐུག་ཏེ། ད་ལྟ་དཀའ་སྡུག་མྱོང་བཞིན་ཡོད་ན།
ངའི་མི་ཚེའི་ནང་དུ་རོགས་པ་ཆེན་པོ་བྱས་མྱོང་བའི། རེན་ནིར་མའེ་
རེ་ཡཱ་རེལ་ཁི་ཡི་གསུང་འདི་འབུལ་
ཆོག “ཁྱེད་ཀྱི་སེམས་ནང་དུ་དཀའ་ངལ་སེལ་མེད་པའི་གནས་སྟངས་
ཚང་མར་བཟོད་སྲན་བྱོས། སྒོ་བརྒྱབ་པའི་ཁང་པ་དང་།ཕྱི་རྒྱལ་གྱི་སྐད་
ཡིག་ནང་དུ་བྲིས་པའི་དཔེ་དེབ་བཞིན་ཡིན་པས། དྲི་བ་འདི་ཉིད་ལ་
དགའ་ཐབས་བྱོས། དྲིས་ལན་ད་ལྟ་མ་འཚོལ། ཁོང་ཚོས་ད་ལྟ་ཁྱེད་ལ་
ལན་འབུལ་མི་ཐུབ།རྒྱུ་མཚན་ནི།ཁྱེད་རང་དེ་དག་ལ་རྒྱུས་མངའ་མེད།
འདི་ནི་ཉམས་མྱོང་གི་རྒྱུད་དུ་ཡོང་བའི་དྲི་བ་ཡིན་པས། ད་ལྟ་དྲི་བ་འདི་
དག་ལ་རྒྱུས་ལོན་བྱོས། དེས་ན། ཁྱེད་རང་ཉིད་ཀྱིས་མི་མངོན་པའི་དུས་
ཤིག་ན།ཉམས་མྱོང་གི་བརྒྱུད་དུ་དྲི་ལན་སླེབས་ཡོང་།”

གད་མོ་མང་ཙམ་དགོད།

ཉམས་ཞིབ་ལ་གཞིགས་ནས་བརྗོད་ན། ཆ་སྙོམས་ཐོག་ལོ་ངོ་
བཞི་ཅན་བ་རྣམས་ཉིན་རེར་ཐེངས་སུམ་བརྒྱ་རེ་དགོད་པ་དང་། ནར་
སོན་པ་རྣམས་ཆ་སྙོམས་ཐེངས་བཅོ་ལྔ་རེ་དགོད་ཀྱི་ཡོད། འགན་འཁྲི་
དང་། སེམས་ངལ། བྱེད་སྒོ་སོགས་ཀྱིས། ང་ཚོའི་ཉིན་མོ་བཟུང་ནས་
གད་མོ་དགོད་རྒྱུ་བརྗེད། ཉིན་ལྟར་གྱི་གད་མོས། སེམས་ཁམས་ཡར་
འདེགས་དང་།གསར་གཏོད་ཀྱི་བློ་སྣ་གོང་སྤེལ།ནུས་པ་སྤྲོད་པ་སོགས་
སོ༑ ༑བཞད་གད་སློང་མཁན། སི་ཋེ་ལྦི་མར་ཋེན་
གྱིས། གསར་གཏོད་ཀྱི་བསམ་པ་གོང་སྤེལ་གཏོང་བ་དང་། ཉིན་མོ་དེ་
སྒྲ་གདངས་མཐོན་པོའི་ངང་མགོ་འཛུགས་བྱེད་པར། ཞོགས་པ་བསྟུད་
མར་སྐར་མ་ལྔ་རེར་ཤེལ་སྒོ་ཡི་མདུན་དུ་གད་མོ་དགོད་ཀྱིན་ཡོད་
པ་རེད། ནད་བཅོས་པར་གད་མོའི་གསོ་དཔྱད་བེད་སྤྱོད་བྱེད་ཀྱི་ཡོད་
ལ༑ འདི་ལས་ནད་གཞི་ལྕི་མོ་དེ་དག་དྲག་སྐྱེད་ཡོང་ཐུབ། དེང་དུས་ཀྱི་
སེམས་ཁམས་རིག་པའི་ཨ་ཕ་ཝེལ་ལེམ་རྗེམ་
གྱིས་དཔྱད་པ་ལས། “ང་ཚོ་གད་མོ་མི་དགོད། རྒྱུ་མཚན་ནི། ང་ཚོ་སྤྲོ་
བས་སོ། ང་ཚོ་སྤྲོ་བས་འཁོར། རྒྱུ་མཚན་ནི། ང་ཚོ་གད་མོ་དགོད་ཀྱིན་
ཡོད་པས་སོ།” ངའི་གྲོགས་པོ་ཞིག་ནི། རྒྱུན་པར་ཁོ་རང་ཉིད་ཀྱི་མཁས་
པའི་ལམ་ཇི་ཡིན་ཤེས་མཁན་ཞིག་རེད། ལོ་གཅིག་ལ། ལོ་གསར་
པའི་དམ་བཅའ་དེ་གད་མོ་མང་ཙམ་དགོད་རྒྱུ་བཟོས། རྟག་ཏུ་བདུན་
ཕྲག་ཁ་ཤས་ཀྱི་རྗེས་སུ། ཉེ་འགྲམ་གྱི་གློག་བརྙན་ཚོང་ཁང་ལ་སོང་
ནས“བཞད་གད་བ་གསུམ་གྱི་གློག་བརྙན” གཡར་བ་དང་། ཡང་ན།
རྒོད་བྲོ་པོའི་དཔེ་དེབ་གསར་པ་རེ་ཉོས་ནས། ལས་དུས་ཀྱི་ཉིན་མོར་
དུས་ཚོད་སྟོང་པ་ཏོག་ཙམ་ཡོད་ན་དེ་ལ་ཞུགས།
བསམ་པ་བཟང་ཕྱོགས་འཛིན་མཁན་གྱི་མི་ཞིག་གིས། སྒེར་གྱི་
འཕེལ་རྒྱས་གཏོང་ཐབས་འདི་ལག་བསྟར་མ་བྱས་ཀྱི་སྔོན་ནས། འདིའི་
ཕན་ཡོན་ཤེས་ཀྱི་ཡོད་ལ། སྔར་ལས་གད་མོ་མང་དུ་དགོད་དེ། སྤྲོ་
སེམས་དེ་བས་ཀྱང་ཚོར། དགའ་སྤྲོའི་ཁོར་ཡུག་ཡོད་པ་དང་། ཤེས་པ་
གསར་རྙེད། ད་དུང་བཟང་ཕྱོགས་ཀྱི་ཆོས་ལ་གཟིགས་ནས། མདུན་
ལམ་ལ་འབད་བརྩོན་བྱས་པའི་ཁྲོད་དུ། སེམས་ངལ་འབྱུང་གི་མེད།
རྣམ་གཞག་སྟབས་བདེ་འདིས། ཁོང་གནད་དུ་སྨིན་པའི་འཚོ་བའི་
རིམ་པ་གསར་པ་ཞིག་ཏུ་འདྲེན་ཡོད། དེ་བས།ཉེ་འཁྲིས་ཀྱི་གློག་བརྙན་
ཚོང་ཁང་དུ་སོང་ནས། ཆེས་གསར་ཤོས་ཀྱི་དགོད་བྲོའི་གློག་བརྙན་ཉོ་
བ་སོགས། ངའི་གྲོགས་པོའི་ལམ་དུ་ཅིའི་ཕྱིར་འབྲངས་མིན། དེ་ནས་
གྷའེ་རེ་ལཱར་སོན་གྱི“རྒྱང་རིང་ཕྱོགས་ཀྱི་ལེའུ།”
དང་ཀློག་པ་པོ་རྒྱ་ཆེན་ཡོད་པའིཌྷེལ་བྷིར་ཋི་ཡི “རབ་
བཏགས་རི་མོ།” སོགས་ནས་དཔེ་དེབ་ཁ་ཤས་ཤིག་བསྒྲུགས་ཏེ། ཁྱེད་
ཀྱི་གད་མོའི་གོམས་གཤིས་དེ་ཡར་བསྐྱེད་བྱ་དགོས། རྩེད་མཚར་གྱི་
ཕྱོགས་སུ་མཐུད་ནས་གད་མོ་གཏིང་ནས་དགོད་པའི་ཁྱད་མཚར་བ་དེ་
དག་རོལ།

ཆུ་ཚོད་འཁོར་ལོ་མེད་པའི་ཉིན་མོ་ཞིག་སྐྱོལ།

མཐའ་མར་ངས་ལོ་ངོ་མང་པོ་ཞིག་གི་རིང་དུ་བྱས་མ་མྱོང་བའི་
ས་ཀ་ཞིག་བྱས། དེ་ནི་ཆུ་ཚོད་ཁྱིམ་ནང་དུ་ལུས་ནས་ཉིན་གང་བོར་
ཆུ་ཚོད་ལ་མ་བལྟས་ནས་བསྡད། ཉིན་དེར་ཡུད་ཙམ་གྱི་རིང་དུའང་
གསོན་ཤུགས་ངང་། ང་རང་ཉིད་ཀྱིས་ཅི་ཞིག་བྱ་འདོད་པ་དེའི་ཕྱོགས་
སུ་ཕྱིན་པ་ལས། ཆུ་ཚོད་ལ་བལྟས་ནས་་ཉིན་མོ་སྐྱེལ་བ་དང་།ཉིན་དེར་
ཅི་ཞིག་བྱ་དགོས་མིན་ཐོག་འཆར་གཞི་འགོད་པ་སོགས་མ་བྱས། ཉིན་
དེར་ང་རང་སྤྱིར་མི་ཚོས་ཅི་བྱེད་བཞིན་པ་དེ་ཁོ་ན་བྱེད་མཁན་ཀྱི་མི་
ཙམ་མ་ཡིན་པར།ང་འགྲོ་བ་མི་ངོ་མ་ཞིག་ཆགས།
ང་རང་གི་ཆེས་དགའ་ཕྱོགས་ཀྱི་བྱ་བ་ཞིག་ཏེ། ཞོགས་པ་སྔ་པོ་
ལངས་ནས་ཤིང་ནགས་སྟུག་པོ་ཞིག་ཏུ་སྤྱི་ཚོགས་གྲུབ་མཐའ་སྨྲ་
བ། ཧན་རེ་ཐོ་རེའུ་ཡིས་བརྩམས་
གནང་བའི། ང་རང་དགའ་སའི་དཔེ་དེབ། 《ནགས་ཁྲོད་ཀྱི་འཚོ་བ།》
་ ཞེས་པའི་དཔེ་དེབ་རྙིང་པ་ཞིག་འཁྱེར་ནས་རྐང་ཐང་ལ་
ཕྱིན། དེར་དཔེ་དེབ་ཀློག་ནས་སྡོད་ས་སྐྱིད་པོ་ཞིག་རག་རྗེས། སྙོམ་སྒྲིག་
བྱུང་ཞིང་། ཡང་དག་གི་ཆོས་ཤིག དུས་ཚོད་འགྲིག་པ་དེ་ལ་ཏག་ཏག་
འབྱུང་གི་ཡོད་པ་ཚོར། ངས་གློ་བུར་དུ་དཔེ་དེབ་འདི་ཁ་ཕྱེས་པས། ངའི་
མིག་མདུན་ན་ཡིག་ཕྲན་འདི་མཐོང་བྱུང་། “ང་ཤིང་ནགས་སུ་ཕྱིན་པ་
ནི༑ མི་ཚེའི་དོན་སྙིང་གི་བདེན་ལུགས་དེ་དག་མདུན་དུ་འཇོག་ཐུབ་པ་
དང་། ང་ལ་།མི་ཚེས་བསླབ་དགོས་པའི་སློབ་གསོ་ལས།ཅི་ཞིག་བསླབ་
ཡོད་པ་དང་མེད་པ།ངས་ཅི་ཞིག་སྦྱོང་ཐུབ་མེད་པ་སོགས་ཀྱི་ཕྱིར་རོ།དེ་
བས། ང་འཆི་ལ་ཉེ་དུས། ངས་མི་ཚེ་འདི། ངེས་པར་དོན་གྱིས་འཚོ་ཐུབ་
མེད་པ་རྟོགས། མི་ཚེའི་ངོ་བོར་རྒྱབ་འགལ་སོང་བའི་མི་ཚེ་ཞིག ངས་
འཚོ་བའི་རེ་བ་མ་བཅངས། འཚོ་བ་ནི་ཧ་ཅང་གི་གཙིགས་ཆེན་ཡིན་
པས། གནད་འགག་ལ་མ་ཐུག་བར། ངས་འདི་ནས་དགོངས་པ་ཞུ་བའི་
རེ་བ་བྱས་མེད། ངས་མི་ཚེའི་ཟུར་སྣེ་ཡོངས་སུ་བྲུ་ནས། ཟབ་རླིང་ངང་
འཚོ་བ་བསྐྱེལ་བ་དང་།ངར་ཤུགས་ཀྱིས་གནས་པ།སྙིང་རུས་ཀྱིས་སྲོག་
མེད་རྣམས་ལའང་བརྒྱུད་ལམ་ཕྱེ་བ།”
ངས་རླབས་ཆེན་གྱི་སྐྱེས་བུ་འདིའི་ཚིག་རྣམས་ལ་བསམས་
ཤིང་། ངའི་ཁོར་ཡུག་གི་ཧ་ཅང་མཛེས་སྡུག་ལྡན་པའིཡུལ་ལྗོངས་ལ་
སིམས། དེ་ནས་དཔེ་དེབ་ཚོང་ཁང་དུ་དུས་ཚོད་བསྐྱེལ་བ་དང་། ཕྲུ་གུ་
རྣམས་དང་མཉམ་དུ་རྩེད་སྒྲུང་བལྟས་པ། ནང་མི་དང་ཁྱམས་རར་ངལ་
གསོ་བྱས་པ། དགའ་ཕྱོགས་ཀྱི་རོལ་དབྱངས་ཉན་བ་སོགས་ཀྱིས་ཉིན་
དེའི་ལྷག་མ་བསྐྱེལ་བ་ཡིན། དེར་རིན་གོང་གནས་མེད་ལ་མགོ་རྙོག་དེ་
བས་ཀྱང་མིན། འོན་ཀྱང་། སྤྲོ་བ་ཆེན་པོ་སྐྱེས་ཡོད།

ཉེན་ཁ་མང་ཙམ་བརྒྱུད་ཅིག

འདི་ནས་ངས་ལབ་ཐུབ་པ་ཞིག་ནི། ཁྱོད་ཀྱི་འཆི་ཁའི་ཉལ་སར།
ཡང་ན། མི་ཚེ་ཡི་མཐའ་མཇུག་ན། ཁྱོད་ཀྱིས་བླངས་པའི་ཉེན་ཁ་དག་
ནི༑ འགྱོད་པ་ཆེ་བ་ཞིག་ཏུ་མི་འགྱུར། འོ་ན། ཁྱོད་ཀྱི་སེམས་སུ་འགྱོད་
པ་ཆེན་པོ་ཞིག་དང༌།སྡུག་བསྔལ་དྲགས་པོ་ཞིག་ཅིའི་ཕྱིར་ཡོང་ཟེར་ན།
ཉེན་ཁ་མ་བླངས་པ་དང་། གོ་སྐབས་དམ་འཛིན་མ་བྱས་པ། ཞེད་སྣང་
ལ་གདོང་ལེན་མ་བྱས་པའོ། དྲན་དགོས་པ་ཞིག ཞེད་སྣང་གི་ཕྱོགས་
གཞན་དེ་ལ་རང་དབང་ཡོད། “མི་ཚེ་ནི་གྲངས་རིག་རྩེད་མོ་ཞིག་གམ།
ཁྱེད་ཀྱིས་ཉེན་ཁ་ཇི་ཙམ་ལ་གདོང་གཏད་ན། དེ་ཙམ་གྱིས་ཁྱེད་ལ་
ལེགས་འབྲས་ཐོབ”དང་། ཡང་ན་། གནའ་མི་སོ་ཧྥོ་ཁིལ་སི་ཡི་གསུང་གི་བརྗོད་ཚིག་ཏེ “དབང་ཐང་ནི་བློ་སྟོབས་ཉམས་
པའི་སེམས་ལ་མེད”ཅེས་པའི་འཛད་མེད་ལམ་སློང་གི་རྣམ་བཞག་
འདི་སྒོམས།
ཁྱེད་ཀྱིས་མི་ཚེ་ཆ་ཚང་བ་ཞིག་རོལ་འདོད་ན།ཉེན་ཁ་མང་ཙམ་
ལེན་པའི་མགོ་འཛུགས་དགོས་ལ། ཁྱེད་རང་འཇིགས་སྣང་སྐྱེ་ཡུལ་
གྱི་བྱ་བ་དེ་དག་སྒྲུབ་དགོས། གདོང་ལེན་ཉུང་ཤོས་ཀྱི་ལམ་དུ་བསྐྱོད་
མཚམས་འཇོག་ཞིང་། མི་བདེ་བ་བྱུང་སྐབས་ཞེ་རུས་བྱོས། འགྲུལ་
བཞུད་ཉུང་ཉུང་བྱས་པའི་ལམ་དེ་ལ་བསྐྱོད་དུས། ཁྱེད་ཀྱི་རྐང་སོར
སྣ་རྡོ་མང་ཤོས་ཐུག འོན་ཀྱང་། ལམ་དེ་ནི་ཁྱེད་རང་ས་ཆ་ཞིག་ལ་
སླེབས་ཐུབ་པའི་ལམ་བུ་ཁོ་ནའོ།། ངའི་སྤྱང་གྲུང་ཅན་གྱི་ཨ་མས་རྒྱུན་
དུ་བརྗོད་པ་བཞིན། “ཁྱེད་ཀྱི་རྐང་པ་གཅིག་གཞི་གཉིས་པར་ཡོད་
བཞིན་དུ། ཁྱོད་གཞི་གསུམ་པར་སླེབས་མི་སྲིད”དང་། ཡང་ན། ཨན་ཌྷི་
རེ་ལྗའེ་ཌྷི་ཡིས་ཉམས་ཞིབ་བྱས་པ་བཞིན། “མཚོ་
འགྲམ་གྱི་ཡུལ་ལྗོངས་མ་མཐོང་ནས་དུས་ཡུན་རིང་པོ་སོང་བ་དེར་
ངོས་ལེན་མ་བྱས་ན།ས་ཆ་གསར་བ་རྙེད་མི་སྲིད།”
འཐུས་ཚང་བའི་མི་ཚེའི་གསང་བ་ནི། ཉེན་སྲུང་གི་ཆེད་དུ་ཁྱེད་
ཀྱིས་ཉིན་དང་ཞག་གཏང་མཚམས་འཇོག་ནས། མདུན་བསྐྱོད་ཀྱིས་
གོ་སྐབས་བཙལ་ནས་དུས་ཚོད་གཏང་བ་དེ་ཡིན། ཚོར་བ་དང་གསོན་
ཤུགས་ཀྱིས་འཚོ་བ་ན། ཕམ་ཁའི་གནས་སྟངས་གཏན་གཏན་འཕྲད་
སྲིད་ཀྱང་། ཕམ་ཁ་ནི་མ་འོངས་ཇི་ལྟར་རྒྱལ་བའི་སློབ་སྦྱོང་ཡིན། ཡང་
ན༑ ངའི་ཨ་ཕས་བརྗོད་པ་བཞིན། “རོ་བྷེན།་ཕྱི་ལ་རྐང་
ཐང་འགྲོ་བ་ནི་ཉེན་ཁ་ཡིན་ཡང་། ཤིང་ཏོག་ཆ་ཚང་སྐྱེས།” ངས་སྔོན་
ཆད་ཀྱི་སློབ་ཚན་ཞིག་ཏུ་བྲིས་པ་བཞིན། མི་ཚེ་ནི་འདམ་ག་རེད། ཟབ་
རླིང་ངང་དགོས་དོན་བསྒྲུབས་པ་དང་། བདེན་དོན་གྱིས་འཚོས་པའི་
མི་རྣམས་ཀྱིས། གཞན་གྱི་འདམ་ག་ལས། རྣམ་དཔྱོད་ཆེ་བའི་འདམ་
ག་བཟོས། ཁྱེད་ཀྱི་ཉིན་ལྷག་མ་རྣམས་ཉེན་སེལ་ངང་། མི་ཚེའི་མཚོ་
འགྲམ་ན་བསྐྱེལ་བར་གདམ་ཆོག ཡང་ན། དངོས་ཡོད་བློ་སྟོབས་ཡོད་
མཁན་གྱི་མི་ཞིག་བསྒུགས་ཡོད་པའི། མཚོ་ནང་གི་མུ་ཏིག་དེ་འཚོལ་
དུ༑ ཆུའི་གཏིང་དུ་མཆོང་བ་སོགས་ཀྱིས་གོ་སྐབས་འཚོལ་དགོས། རང་
ཉིད་བློ་སྤོབས་ཀྱིས་གནས་པ་དང་། བདེན་པ་སྙིང་དུ་བཟུང་བ་སོགས་
ཀྱི་ཕྱིར་དུ། རང་ཉིད་ཀྱི་མཐའ་མཚམས་རྒྱ་བསྐྱེད་དགོས་པའི་སྐོར་
གཤམ་དུ་ཐེའོ་ཌྷོར་རོའུ་སཱ་ལྦལ་ཋི་
ཡི་ཚིག་དེ་དག་བཀོད་ཡོད། བྱས་འབྲས་ཀྱི་ཆེ་བསྟོད་དམ་ཆེ་མཐོང་དེ།
མི་ཤེད་ཅན་ཞིག་ལ་བར་ཆད་ཇི་ལྟར་བྱུང་ཡོད་པའི་ཐོག་མཛུབ་སྟོན་
བྱེད་མཁན་དང༌། དེའི་ཐོག་ལ་དཔྱད་ཞིབ་བྱེད་མཁན། བྱ་བ་ཏོག་ཙམ་
ཡག་པོ་བསྒྲུབས་ཡོད་མཁན་སོགས་ལ་མི་འོས། འོ་ན། ཆེ་མཐོང་ནི་
ད་གཟོད་གཡུལ་སར་ཞུགས་ནས་ངོ་གདོང་ལ་ཐལ་བ་དང་། རྔུལ་ཆུ།
ཁྲག་སོགས་མགོས་ནས། སྙིང་སྟོབས་ཀྱིས་ངལ་རྩོལ་བྱེད་མཁན་དང།
འགྱེལ་ཡང་བསྐྱར་དུ་ལང་མཁན། རླབས་ཆེ་བའི་སྤྲོ་སེམས་དང་དད་
གུས་སོགས་ངོ་ཤེས་པའི་ཐོག ཁོ་རང་ཉིད་རིན་ཐང་ཅན་གྱི་རྒྱུ་ཞིག་ན་
སྤྱོད་མཁན། བྱ་བའི་མཆོག་ཏུ་ཡོད་ཀྱང་། རྒྱལ་ཁའི་གཟེངས་རྟགས་
འབུལ་བའི་མཇུག་ན་གཞི་ལས་ངོ་ཤེས་པའི་མི། གལ་ཏེ་ཕམ་སོང་ན།
གཟི་བརྗིད་དང་རྟུལ་ཕོད་ཀྱི་ཁྲོད་དུ་ཕམ་པ་ཡིན་ཡང༌། ཆེས་མི་འཇོན་
པའི་གྲས་སུ་བཞག་སོང་བའི་མི་དེ་ལ་ཐོབ་གྱི་ཡོད། དེའི་རྒྱུ་མཚན་
གྱིས། ཁོང་གི་གོ་ས་དེ་རྒྱལ་ཕམ་གྱི་དབྱེར་འབྱེད་མི་ཤེས་མཁན། བློ་
ཞུམ་ཞིང་སྡར་མའི་རྣམ་ཤེས་ཤི་བོ་དེ་དག་གི་ས་ཆར་གཏན་ནས་མེད།

མི་ཚེ་རོལ་ཅིག

གློག་བརྙན་གྱི་སྐར་ཆེན་ཁའེ་ལྦེན་ཁོའོ་སི་ཋི་ནིར་ཡི་མདུན་ལམ་གྱི་འཕེལ་ནུབ་སྐོར་དྲིས་པས “ངས་མི་
ཚེ་ཞིག་འཚོ་བཞིན་ཡོད” ཅེས་པའི་དྲིས་ལན་འདི་བཏབ་བྱུང་བས་ཧ་
ཅང་གི་གཏིང་ཟབ་པོ་ཞིག་མཐོང་། ཁོས་ལས་དོན་ཞིབ་བཤེར་ལ་དུས་
ཚོད་གཏོང་བ་དང་། མི་ཚེའི་ཡག་སྡུག་གི་མྱོང་བ་ལས། བར་གནས་ཀྱི་
ལང་སྟབས་བཙུགས་ནས། ཁོང་གནས་སའི་མ་བཅོས་རང་བཞིན་གྱི་
ལམ་བུ་དེ་ངོས་ལེན་བྱས། ང་རང་ཚོའི་མཐར་ཐུག་གི་དམིགས་ཡུལ་
ཆེད་དུ་ལམ་བུ་འདྲ་མིན་བརྒྱུད་དེ་བསྐྱོད་ཀྱི་ཡོད། ང་ཚོ་ཁ་ཤས་ལ།
གཞན་ཀྱི་ལམ་བུ་ལས་མི་བརྟན་པ་འཕྲད།འོན་ཀྱང་། ཉམས་ཉེས་དང་
དཀའ་སྡུག་མ་མྱོང་བར། མཐར་ཐུག་གི་དམིགས་ཡུལ་དེ་སུ་ལའང་མི་
འགྲུབ། དེ་བས། འདིར་ཕར་རྒོལ་བྱས་པའི་ཚབ་ཏུ། འདི་མི་ཚེའི་རང་
བཞིན་ལྟ་བུ་ཡིན་པའི་ངོས་ལེན་ཅིའི་ཕྱིར་བྱེད་ཀྱི་མེད། ཁྱེད་ཀྱི་མི་ཚེ་
ཆ་ཚང་བ་ཞིག་བཟོ་བར། བྱུང་ཟིན་པའི་གནས་ཚུལ་དེ་དག་དང་བྲལ་
དེ༑ སྐབས་ཐོག་གི་གནས་ཚུལ་དལ་གྱིས་ཅིའི་ཕྱིར་མི་རོལ། ན་ཟུག་
ཚོར་ནས་བདེ་སྐྱིད་ལོངས་སུ་སྤྱོད། ཁྱེད་རང་ལུང་པའི་མདའ་རུ་འགྲོ་
མ་མྱོང་ན། རི་རྩེ་ནས་མཐོང་བའི་ཡུལ་ལྗོངས་དེ་ཧ་ལས་པའི་མཛེས་པོ་
ཡོད་པ་བཞིན་མི་མཐོང་།གྲུབ་འབྲས་ལས།ཕམ་ཆད་ཅེས་པ་ནི་དངོས་
སུ་མི་ཚེའི་ཁྲོད་དུ་མེད།སློབ་གསོ་ལས་ཆག་སྒོ་ཞེས་པའང་མེད།
དངོས་ཀྱི་དཀའ་ངལ་ཟེར་བ་དེ་མེད།དཀལ་ངལ་སེལ་བའི་ཐབས་
ལམ་བཞིན་གྱི་གོ་སྐབས་དག་གིས། ཤེས་རབ་ལྡན་པའི་མི་ཞིག་གིས།
ཁོང་ཚོ་ངོས་འཛིན་བྱེད་རྒྱུར་བསྒུགས་ནས་ཡོད།

གློག་བརྙན་བཟང་གྲས་ཤིག་ནས་སློབ་སྦྱོང་གྱིས།

ངས་བུ་མོ་བྷེ་ནཱ་ཁཱ་དང་བུ་ཁོལ་བྷེ་གཉིས་
ཁྲིད་དེ་རྒྱུན་དུ་གློག་བརྙན་བལྟ་རུ་ག་དུས་འགྲོ་ཐུབ་ན་འགྲོ་བ་
དང་། ང་ཚོས་མ་རྨོས་ལོ་ཏོག་གི་ཡོས་ལྡད་ཀྱིན། ཆེས་གསར་ཤོས་ཀྱི་
པར་བཟོས་གློག་བརྙན་ལ་རོལ་དུས། ལྟད་མོའི་ལག་འཛིན་སྤྱིལ་བུ་
ཡོངས་སུ་གང་། ཉིན་རེའི་གློག་བརྙན་གྱི་འཁྲབ་ཐུན་ནང་དུ། འཁྲབ་
སྟོན་པ་གསར་པ་སུ་ཞིག་སླེབས་ཡོང་སྙམ་པའི་ཐོག་ཚོད་དཔག་བྱེད་
པ་དང་། ངོ་གདོང་འཛུམ་གྱིས་ཁེངས་ཏེ་རྐང་ཐང་དུ་བསྐྱོད་ཀྱི་ཡོད། ང་
ལ་གཏམ་བཤད་འགྲུལ་བཞུད་ཀྱི་ལམ་ཐོག་ཡོད་ནའང་། ཉིན་མཇུག་
དེར་གྲོང་ཁྱེར་གང་ཞིག་ཏུ་སླེབས་སོང་ཡང་། ལྟད་མོ་ཁང་དུ་འགྲོ་ནས་
ཆུ་ཚོད་ཁ་ཤས་རེར་གློག་བརྙན་ཡག་པོ་རེ་བལྟ་ཐབས་བྱེད་ཀྱི་ཡོད།
གློག་བརྙན་གྱིས་ང་ལ། ངལ་གསོ་སྤྲོད་པ་གཅིག་པུ་མིན་པར། ཁོ་ཚོས་
ང་འཛམ་གླིང་གཞན་ཞིག་ཏུ་ཁྲིད་དེ། མིའི་མི་ཚེ་ནང་གི་མཐའ་མེད་
སྲིད་པའི་རྒྱུ་ལ་བསམ་གཞིགས་བྱེད་པར་སེམས་ཤུགས་སྤར། ངས་
བལྟས་ན།གློག་བརྙན་གྱིས་ངའི་ཁོག་ཏུ་རྨི་ལམ་བསྐྲུན།
ཉེ་ཆར་ངས “མི་ཚེ་ནི་མཛེས་སྡུག་རེད”ཅེས་པའི་ཨེ་ཋཱ་ལེའི་
་གློག་བརྙན་ཞིག་ལ་བལྟས། དེར་མཆན་ཡིག་ཡོད་
ཀྱང་། ཆུ་ཚོད་གསུམ་ཙམ་གྱི་རིང་དུ་ངས་དུས་ཚོད་རིང་པོ་ཞིག་ལ་
གློག་བརྙན་བལྟས་མེད་པ་བཞིན། ང་བཏགས། སྒྲུང་དེ་གཙོ་བོ་བྱམས་
ལྡན་གྱི་ཨ་ཕ་ཞིག་དང་།ཁོང་གི་བུ་ཕྲུག་གི་འབྲེལ་ལམ་སྐོར་རེད།སྔོན་
ཆད་ཁོང་གཉིས་ཀྱིས་དུས་ཚོད་སྐྱིད་པོ་དག་མཉམ་དུ་རོལ་ནས། གྱེས་
ཐབས་མེད་པ་ཞིག་རེད། ཉིན་གུང་ཞིག་ལ་ཁོང་གཉིས་གློ་བུར་དུ་མེ་
འཁོར་ནང་ཁུར་སོང་ནས། ཨོའོ་ཤི་ཝེ་ཚི་ས་ཁུལ་སྟེ།
འཛམ་གླིང་དམག་ཆེན་གཉིས་པའི་སྐབས་བྱུང་བ། ཀུན་ཀྱི་རྣ་བར་
གཟན་པའི་ནཱ་རྫེའི་བཙོན་སྒར་ལ་བཅུག ཨ་ཕས་བུ་ཕྲུག་སྲུང་སྐྱོབ་
བྱས་པ་དང་། ཁོང་རྣམས་ཀྱི་འཇིགས་སྣང་གི་ཁྲོད་དུ། བུ་ཕྲུག་སྐྱིད་
པོར་ཉར་ཆེད་ཧ་ལས་དགོས་པའི་ལས་དོན་རྒྱ་ཆེན་བསྒྲུབས། ཕ་རྒན་
གྱིས་མཐའ་མར་རང་གི་མི་ཚེ་བློས་གཏོང་བྱས་ཡོད་ཀྱང་། “མི་ཚེ་
ནི་མཛེས་སྡུག་རེད”ལ། སྟོབས་ཤུགས་ཀྱི་དྲན་གསོས་པ་ཡང་རེད། མི་
ཚེ་ལ་འཚོ་བ་ནི་ལེགས་སྐྱེས་ཤིག་ཡིན་པས། འཚོ་བའི་ཁྲོད་དུ་ཉིན་རེ་
ལའང་འདི་ལེགས་ཤོས་ཀྱིས་གཅེས་དགོས། གློག་བརྙན་ཡག་པོ་ཡིས་
ཁྱེད་ཀྱི་ལྟ་ཕྱོགས་སླར་གསོ་བྱེད་པ་དང༌། ཁྱེད་ཀྱིས་བཟུང་བའི་རིན་
ཐང་ཆེ་ཤོས་ཀྱི་ཆོས་དེ་དག་ལ་བསྐྱར་མཐུད་བྱེད་པ། ཁྱེད་ཀྱི་མི་ཚེའི་
ཆ་ཤས་ཀུན་པོར་དགའ་སྣང་སླེབས་པ། “དགའ་སྣང་དང་སྤྲོ་བ་མེད
ན་རླབས་ཆེན་གྱི་བྱ་བ་ཅི་ཡང་འགྲུབ་མི་ཐུབ”། ཅེས་རཱལ་ཧྥི་ཝལ་དྷོ་
ཨེ་མིར་སོན་ཡིས་གསུངས་ཡོད།

ཁྱེད་ཀྱི་དངུལ་སྒོར་ལ་བྱིན་གྱིས་རློབས་ཤིག

གལ་སྲིད་ཁྱེད་རང་དབྱིན་ཇུ་ལ་སླེབས་སོང་ན། ལོན་ཌྷོན
་ གྱི་དཔེ་ཁང་ཧྥོ་ཡིལ་སི་ཞེས་པར་སོང་དང་
གྲོང་ཁྱེར་འདིའི་ནང་གི་དཔེ་ཁང་རྙིང་ཤོས་རེད། ངས་ཐལ་བ་འཚུབ་
འཚུབ་ཀྱི་བང་ཁྲི་དེ་དག་རེག་དུས། འཛམ་གླིང་གང་སའི་དཔེ་ཁང་
ལ་མེད་པའི་ཁྱད་དུ་འཕགས་པ་ཞིག་རྙེད་ཡོང་གི། རང་ཉིད་རང་གིས་
ཕན་གྲོགས་བྱེད་དེ། རྩོམ་རིག་ལ་འབད་རྩོལ་བྱེད་མཁན་གྱི་སློབ་མ་
ཞིག་ཡིན་པས། དཔེ་ཁང་གི་སྡེ་ཚན་འདི་ལ་རང་ཤུགས་ཀྱིས་འཐེན་
འགྲོ། ངས་རྒྱུན་དུ་སྒྱུ་རྩལ་གྱི་གསོན་ཤུགས་ལ་རྣམ་དཔྱོད་ཏོག་ཙམ་
སྤྲོད་པ་དང་། རང་ཉིད་ཀྱི་མི་ཚེའི་སྤུས་ཀ་ཡར་འདེགས་བྱེད་པའི་རྒྱུས་
མངའ་ཅན་གྱི་བྱ་བ་ཆུང་ཆུང་རེར་ལྟ་ཡི་ཡོད། རྒྱུན་དུ་ངས་ཧྥོ་ཡིལ་
སི་ནང་དུ་རེ་རེ་རྙེད་ཐུབ། ལོ་ཁ་ཤས་ཤིག་གི་གོང་དུ་འཛམ་
གླིང་བསམ་བློའི་སྒྱུ་མ་མཁན། ཨལ་ཁོ་རན་གྱིས་ལོ་ངོ་
སུམ་ཅུའི་གོང་དུ་བྲིས་གནང་བའི“ཁྱེད་ཀྱི་བསམ་བློ་ནས་སྒྱུ་འཕྲུལ་
ཁྱེར་ཤོག”ཞེས་པའི་དཔེ་དེབ་ཅིག་རག “ནོར་གྱི་གསང་བ”ཞེས་པའི་
སློབ་ཚན་ཞིག་གི་ནང་དུ་འདི་ལྟར་བྲིས་འདུག
“ཁྱེད་ཀྱིས་དངུལ་ཕྱིར་གཏོང་དུས། འདི་ལ་བྱིན་རླབས་འབྱུང་བར་
ཤོག་ཞེས་བསམ་པར་སྒོམས། ཁྱོད་ཀྱིས་དངུལ་ལོ་ལ། དངུལ་ལོ་རེག་
མཁན་མི་ཀུན་པོར་དངོས་གྲུབ་སྩོལ་བ་དང་། དངུལ་ལོ་ཕྱི་ལ་སོང་
ནས། བཀྲེས་ལྟོགས་ཀྱིས་མྱོང་བའི་མི་རྣམས་ལ་ལྟོ་སྤྲོད་པ། གཅེར་བུ་
བ་རྣམས་ལ་གོས་གནང་དགོས་པ་སོགས་ལ་སྐུལ། ཕར་སོང་བའི་ས་
ཡ་ལྡབ་འགྱུར། ཁྱེད་ཀྱི་ལག་ཏུ་ཚུར་འཁོར་ཤོག་ཅེས་བཀའ་མངགས་
བྱོས།དངུལ་ལོ་དག་ལྷོད་ཡང་ངང་ལག་སྤྲོད་མ་བྱེད།”
ཨལ་ཁོ་རན་གྱི་གདམས་ངག་འདིར་འབྲངས་ནས་
ཉིན་ཁ་ཤས་ཤིག་གི་ནང་དུ་ཅི་རེད་བྱུང་ལྟོས། ཁྱེད་ཀྱིས་བཟའ་བཅའ་
ཚོང་ཁང་ལ་དངུལ་སྤྲོད་དུས། འདི་སྐྱེ་རུ་བཅུག་མཁན་གྱི་ཞིང་པ་དང་།
འོར་འདྲེན་བྱེད་མཁན། ཚོང་རར་འདྲེན་མཁན་ལས་དྲུང་སོགས། ཁྱེད་
ལ་བཟའ་བཅའ་འཁྱེར་ཡོང་མཁན་གྱི་མི་ཀུན་པོ་ལ་རྗེས་སུ་ཡི་རང་
ཞུས། ཁྱེད་ཀྱི་ཕྲུ་གུའི་ཤེས་ཡོན་གྱི་ཆེད་དུ་སྒོར་མོ་གཏོང་སྐབས། ཉིན་
གྲངས་ལས་འདས་པ་བཏང་སྟེ། ཁྱོད་ཀྱི་ཕྲུ་གུའི་བསམ་བློ་ཁ་ཕྱོགས་
སྒྱུར་མཁན་གྱི་དགེ་རྒན་དང་།དགེ་རྒན་རྣམས་ཀྱི་ལས་ཀ་ཡོང་ཐབས་
བྱེད་མཁན་གྱི་མི་རྣམས་ལ་བསྔགས་བརྗོད་ཅིའི་ཕྱིར་མི་བྱེད། ཁྱེད་
ཀྱིས་ཚོང་ཁང་ཞིག་ནས་བརྙན་དེབ་ཉོས་ནས་རིན་པ་སྤྲད་དུས། རྩིས་
པའི་རྒྱབ་ཏུ་འདིའི་ཐོག་འབད་པ་བྱེད་བཞིན་པའི་མི་དེ་ལ་རྗེས་སུ་ཡི་
རང་ཞུས། སྒོར་མོ་འདིས། མོ་རང་ངམ། ཁོང་གི་མི་ཚེའི་རིན་ཐང་མཐོ་
རུ་གཏང་བར་ཤོག་ཞེས་གསོལ་བ་ཐོབས། “སྦྱིན་མཁན་གྱི་ལག་པ་དེ་
ཚུར་རུབ་མཁན་ཡིན།”ཞེས་ལབ་སྲོལ་ཡོད།

རིན་ཐང་ལ་གཙིགས་ཆེན་བྱ་དགོས།

དུས་ཚོད་རིང་ཙམ་གྱི་གོང་དུ་སྤྱི་མཐུན་མྱུར་སྐྱེལ་ཁང་
བརྒྱུད་ནས་བསྐུར་བའི་ཐུམ་བུ་ཞིག་ངའི་ལག་ཏུ་འབྱོར་བྱུང་།དེའི་ནང་
དུ་ཡིག་ཤུབས་ཤིག་འདུག དེའི་མདུན་ངོས་ལ་གསེར་གྱི་དམ་ཕྲུག་ཅིག་
བརྒྱབ་སྟེ།ཡིག་ཤུབས་ཀྱི་གོང་དུ་ངའི་མིང་བྲིས་འདུགངས་དེ་མགྱོགས་
པར་ཁ་ཕྱེས་ཏེ་ནང་དུ་ཡོད་པའི་ཡི་གེ་དེ་བཀླགས།
དེ་ནི་ཡུ་རོབ་ཏུ་ཁེ་ལས་ཚོགས་འདུ་འགྲོ་བའི་ལམ་བར་གྱི་གནམ་
གྲུ་ཐང་དུ། ངའི་དཔེ་དེབ 《འཕུར་རྟ་རྟགས་ཅན་ཀྱི་རླངས་འཁོར་
བཙོང་པའི་གྲྭ་བ》 ་
ཞེས་པ་དེ་ཀློག་མཁན། ལྷན་ཚོགས་ཆེན་པོ་ཞིག་གི་འགན་འཛིན་
གཙོ་བོ་ཞིག་རེད་འདུག ཁོང་གིས་བརྗོད་ན། ཁོང་ནི་མི་ཚེ་གོང་བོར་
མགོ་ཁྲིད་སློབ་ཁྲིད་ལ་ཉན་པའི་སློབ་མ་ཡིན་པས། བརྗོད་གཞི་འདིས་
ཁོང་གཡོ་འགུལ་ཐེབས་པ་དང་། གདོང་ལ་འཛུམ་མདངས་རྒྱས་ཏུ་
བཅུག་ཞེས་པའོ། འགན་འཛིན་པ་འདི་ཚད་མཐོ་བའི་གནོན་ཤུགས་
ཤིག་གི་འོག་ཡོད་པ་ནི།ཁོང་གི་ཚོང་ལས་ཀྱི་མི་ཚེ་དང་། སྒེར་གྱི་མི་ཚེ་
གཉིས་ཀར་དོན་སྙིང་བསྐྲུན་པའི་ཆོས་དག་ལ་དུས་ཚོད་མང་དུ་གཏང་
ཐུབ་ཆེད། མགོ་ཁྲིད་གོ་དབང་དེ་དོན་ཐོག་འཁེལ་བ་ཞིག་ཏུ་བསྒྱུར་
ཐུབ་པའི་ཕྱོགས་ལ་འཕེལ་རྒྱས་གཏང་བར། ཁ་ཕྱོགས་དང་ལམ་བུ་
འཚོལ་དགོས་པ་དང་། དོ་ཟླ་བྲལ་བའི་དགོས་འདུན་མང་པོ་ཞིག་ཁོང་
གི་ཕྲག་ཐོག་ལ་བཞག་ཡོད་པའི་རྐྱེན་གྱི་ཡིན།
མི་ཞིག་གི་མི་ཚེ་ནི་ཧ་ཅང་གི་རྙོག་འཛིང་ཅན་དང་སྟངས་འཛིན་
མི་ཐུབ་པའི་སྐོར་ཁྱེད་ཀྱི་སྒྲུང་ཞིག་བཀླགས་ནས། ངས་འདས་པའི་
ལོ་ངོ་མང་པོ་ཞིག་གི་རིང་དུ་མཐུད་མ་ཐུབ་པའི་སྒེར་དང་འབྲེལ་བའི་
ཕྱོགས་ལ་མཐུད་མགོ་བརྩམས། ངའི་ཚོགས་པ་ནང་དུ་སེམས་སྐུལ་
དང་སློབ་སྟོན་གྱི་ཆེད། ང་འཚོལ་མཁན་གྱི་མི་དེ་དག་ལ་བསམ་བློ་
གཏོང་མགོ་བརྩམས། འདས་ཟིན་པའི་ལོ་ངོ་ལྔ་ཡི་རིང་དུ་ངལ་གསོ་
གྱིས་ཞེས། ཞུ་བ་བྱེད་མཁན་གྱི་ཆུང་མ། འཆར་སྣང་གི་སྐས་འཛེག་
མཐོ་རུ་འཛེགས་ཏེ། གཞོན་དུས་ཀྱི་དུས་ཚོད་ལེགས་ཤོས་དེ་བཏང་
ནས། ངའི་ཕྱོགས་ལ་ལྟ་མཁན་གྱི་ཕྲུ་གུ་གསུམ་སོགས་ཀྱི་སྐོར་བསམ་
བློ་གཏོང་མགོ་བརྩམས། ངས་རང་ཉིད་ནི་མི་སྲ་མོ་ཞིག་ལ་ངོས་འཛིན་
བྱེད་ཀྱི་ཡོད་ཀྱང་། ཁྱེད་ཀྱི་དཔེ་དེབ་དེ་མུ་མཐུད་དུ་བཀླགས་ཡོང་དུས་
བཟོད་མེད་ཀྱིས་ངུ་ཤོར། གནམ་གྲུའི་ཞབས་ཕྱི་བ་རྒྱུགས་ཡོང་ནས།
གུས་བཀུར་ངང་གནས་སྟངས་ལེགས་པོ་ཨེ་ཡིན་ཞེས་བྲིས་བྱུང་། ཁོང་
གིས་མུ་མཐུད་དུ། དུས་ཡུན་ཡུད་ཙམ་དེ་ནི། ང་གཉིད་ལས་སད་པའི་
སྐད་བརྡ་ཞིག་དང་། ང་མ་ཤི་བར་དུ་ཁུར་རྒྱུ་ཡོད་པའི་ཉམས་མྱོང་ཞིག་
ཡིན།ངས་འཚོས་པའི་འཚོ་བའི་ལམ་བུ་དང་།ང་ཕྱིན་པའི་ལམ་བུ་དག་
ལ་འཕོ་འགྱུར་ཆེན་པོ་གཏང་དགོས་པ་རྟོགས་བྱུང་། འཛམ་གླིང་གི་
གོང་དུ།མཐོ་ཚད་རྨིད35000 ཡོད་པའི་གནམ་གྲུ་ནང་བསྡད་ནས།
རྣམ་གཡེང་གི་བྱ་བ་ཀུན་སྤང་སྟེ། ངའི་བྱ་བ་བསྒྲུབས་ཕྱོགས་དང་།
ངའི་འཚོ་བ་བསྐྱལ་ཕྱོགས་སོགས་ལ་ཁྱད་པ་བཟོས་པའི་སྟོབས་ཤུགས་
ཀྱི་གཞི་རྩ་དེ་དག་ལ་རིག་པ་སྒྲིམ་པའི་དམ་བཅའ་བཞག དགོང་མོའི་
ཞལ་ལག་ལ་གདན་འདྲེན་ཞུ་མཁན་ལ་དང་ལེན་བྱ་རྒྱུ་དང་།ཡིག་སྣོད་
དུ་མྱུར་འཕྲིན་གང་བྱུང་བལྟ་རྒྱུ།ཉིན་རེར་གསར་འགྱུར་དྲུག་རེ་བཀླག་
རྒྱུ་རྣམས་མཚམས་འཇོག་བྱས། རང་ཉིད་སྒེར་ལ་དོན་ཕན་ཆེ་བའི
“རིན་ལྡན་ལ་དམིགས་པ་བྱོས”ཞེས་སློབ་ཚན་གྱི་བརྗོད་གཞི་འདི།
ངས་ཅོག་ཙེ་སྟེང་དུ། “བྱ་བ་ཅི་རིགས་སྒྲུབ་མཁན་གྱི་མི་དེས་མཐར་
མར་ཅི་ཡང་འགྲུབ་མི་ཐུབ”ཅེས་པ་དེ་དྲན་གསོ་གཏང་ཆེད་སྦྱར། ངས་
ལྟ་གྲུབ་འདི་ལག་བསྟར་བྱས་ནས། ངའི་མི་ཚེར་འགྱུར་བ་ཇི་ཙམ་ཕྱིན་
ཡོད་པ་བརྗོད་མི་ཐུབ།བཀའ་དྲིན་ཆེ།ཞེས་བྲིས་འདུག
ཁྱོད་ལ་དུས་ཚོད་ནི་ཆེས་རིན་ཐང་ཅན་གྱི་དངོས་པོ་ཤིག་ཡིན་
ཡང་། ང་ཚོ་མང་ཆེ་བ་ཞིག འཛམ་བུ་གླིང་འདི་ནས་བྲལ་མི་དགོས་
པ་ནང་བཞིན་གྱིས་སྡོད་ཀྱི་ཡོད། ཁྱེད་ཀྱི་མི་ཚེ་དམ་འཛིན་གྱི་གསང་
བ་དངོས་དེ། ཉི་མ་རེ་རེ་ལ་གཏིང་འཛིན་གྱི་ཚོར་ཤེས་འཛིན་དགོས།
ཁྱེད་ཀྱིས་བྱ་བ་འགྲུབ་པར་བྱ་བའི་གསང་བ་དངོས་དེ་ནི། བྱ་བ་གང་
ཞིག་བསྒྲུབ་མི་དགོས་པ་ཤེས་པ་དེ་རེད། ཁྱེད་ཀྱིས་བྱེད་སྒོ་གཙོ་བོ་
དང་། དམིགས་ཡུལ་དང་པོ་དེ་དག་ཁོ་ནར་ཉིན་མོའི་ཆུ་ཚོད་རྣམས་
གཏོང་ན། ཁྱེད་ཀྱི་མི་ཚེ་ནང་བྱས་རྗེས་འཇོག་ཐུབ་པ་དང་། དམིགས་
ཡུལ་འགྲུབ་ཐུབ་པ་སོགས་ཀྱིས་འཕོ་འགྱུར་ཆེན་པོ་གཏོང་ཐུབ། ལོ་
རྒྱུས་མང་པོ་ཞིག་གི་བསམ་བློ་པ་གྲགས་ཅན་རྣམས་ཀྱི་སྡོམ་ཚིག་
ཅིག་གྱུར་ཡིན། “རི་བོང་གཉིས་རྗེས་འདེད་བྱེད་མཁན་དེས་གཉིས་
ཀ་འཛིན་མི་ཐུབ” ཅེས་དྲང་སྲོང་ཁོན་ཧྥོའུ་ཤེའུ་སི་
ཡིས་བརྗོད་ཡོད། “ཁྱེད་ཀྱིས་མི་ཚེ་ཞི་འཇམ་ལྡན་པ་ཞིག་རོལ་
འདོད་ན། འཚོ་ཐབས་ཉམས་ཆུང་ཞིང་སྣ་ཉུང་བ་ཞིག་འཛིན་རོགས།
རོམ་གྱི་མཚན་ཉིད་སྨྲ་བ་མཱར་ཁེའུ་སི་ཨོའོ་རའེ་ལེའུ་སི
་ཡིས་བརྗོད་ཡོད། “བྱ་བ་གཏན་ནས་སྒྲུབ་
མ་དགོས་པ་མ་ཡིན་པའི་བྱ་བ་ཞིག་བསྒྲུབ་པ་ཡིན་ན། སྟོང་ཟད་ནམ་
ཡང་འགྲོ་མི་སྲིད།”ཅེས་གཏིང་འཛིན་སློབ་དཔོན་ཕེ་ཋིར་ཌྷི་རག་ཁིར
་གྱིས་ཚིག་དུམ་འདི་ཤེས་རབ་ལས་དྲངས་པའི་
བརྗོད་ལུགས་ཤིག་བཟོས་ཡོད།

ཐུགས་རྗེའི་ཟིན་ཐོ་འབྲི་བ།

སྒྲུབ་སླ་བ་གང་ཞིག་ཡིན་རུང་མ་བསྒྲུབ་པར་དེ་བས་ཀྱང་སླ།
ང་ཚོའི་མི་ཚེའི་ནང་དུ་གོམ་ཁ་ཇི་ཙམ་མཐོ་ན་འདིའི་དབང་ཐང་གི་
སྟངས་སྟབས་དེ་ཙམ་ཟབ། ཡ་ལན་ཐོ་གཞུང་ནང་གི་ཧ་ལམ་མཐོ་ཤོས་
ཀྱི་གཏིང་ཟབ་པའི་འབྲས་བུ་ནི་ཐུགས་རྗེ་བཀའ་དྲིན་གྱི་ཡི་གེ་འབྲི་
རྒྱུ་བོར་སོང་བ་དེ་རེད། མི་ཐམས་ཅད་ཡི་གེ་འབྱོར་དུས་དགའ་བ་ནི་
འགྲོ་བ་མིའི་བདེན་པའི་རང་བཞིན་ཞིག འདི་འགངས་ཆེན་ཚོར་
དགོས་པ་ནི་ང་ཚོ་ཚང་མའི་སེམས་པའི་གཏིང་ན་ཟུག་ཡོད། ངའི་དེབ་
བཀླགས་པ་དང་། དེར་བཀོད་ཡོད་པའི་སློབ་གསོ་རྣམས། ཁོང་རྣམས་
ཀྱི་མི་ཚེར་བཟང་ཕྱོགས་ཀྱི་འགྱུར་བ་གཏོང་བར་བེད་སྤྱོད་མཁན་གྱི་
མི་རྣམས་ནས་འབྱོར་བའི་ཡི་གེ་བཀླག་པར་ཧ་ཅང་དགའ། ངའི་བགྲོ་
གླེང་ཚོགས་འདུ་ཞིག་ལ་ཞུགས་མྱོང་མཁན་གྱི་ཕོ་མོ་རྣམས་ཀྱིས་མི་
ཚེའི་ཁ་ཕྱོགས་བརྗེ་སྟེ། སྒེར་གྱི་འཚོ་བ་འཕེལ་རྒྱས་ཀྱིས། ཡི་གེ་ཁུག་
མ་གང་ཙམ་འབྱོར་བས་ང་ལ་རྔམ་དུ་འཇུག་པ་བཞིན། རྔམ་ཞིང་
དགའ་རུ་འཇུག་མཁན་གཞན་ཉུང་། གཞན་ནས་ཡི་གེ་འབྱོར་དུས་
ཇི་ཙམ་དགའ་བར་ཤེས་པའི་ཐོག ངའི་ཅོག་ཙེར་འབྱོར་བའི་ཡི་གེ་ཆ་
ཚང་ལ་རང་ཉིད་ཀྱི་ངོས་ནས་ཡག་ཕྱོགས་ཀྱིས་ཡ་ལན་འབུལ་གྱི་ཡོད།
གཏམ་བཤད་ཀྱི་བྱེད་སྒོ་ཞིག་ལ་གདན་འདྲེན་ཞུ་མཁན་གྱི་འཛིན་
སྐྱོང་འགན་འཛིན་རྣམས་དང་། ངའི་སྒེར་གྱི་སློབ་ཁྲིད་ཀྱི་ལས་རིམ་ལ་
འཛུལ་ཞུགས་པ། བརྒྱུད་ལམ་ཁག་གི་ཚོགས་མི་རྣམས་པས་བཅར་
འདྲིའི་ཆེད་དུ་རེ་བ་ཞུ་མཁན། གོ་སྐབས་གསར་པ་ཞིག་དང་མཉམ་དུ་
ཁེ་ལས་པ་རྣམས་ཀྱིས་འབོད་མཁན་སོགས། ཉིན་རེའི་འཚོ་བའི་ནང་
དུ་ཐུག་ཚད་ལ་ལྷག་བསམ་རྣམ་དག་གིས་ཐུགས་རྗེ་བཀའ་དྲིན་གྱི་ཡི་
གེ་འབྲི་ཐབས་བྱེད་ཀྱི་ཡོད། ངའི་ལས་འཆར་གྱི་ནང་དུ་ཁ་ཚ་དགོས་
གཏུགས་ཀྱི་དགོས་མཁོ་ཅན་མང་པོ་ཞིག་ཡོད་པ་ངེས་ལ། འདིར་དུས་
ཚོད་དེ་བས་ཀྱང་འགོར། འོན་ཀྱང་། སྙིང་དབུས་ཀྱི་བཀའ་དྲིན་ལེགས་
གསོའི་ཡི་གེ་བཞིན། བྱ་བ་ཁ་ཤས་ཤིག་ལ་འབྲེལ་ལམ་རྩ་འཛུགས་
ཀྱི་ནུས་ཤུགས་ལྡན། འདི་ཡིས་ཁྱེད་ཀྱིས་ལྟ་སྐྱོང་བྱེད་པ་དང་། ཁྱོད་མི་
བརྩི་འཇོག་ཅན་ཞིག འགྲོ་བ་མི་ཞིག་ཡིན་པ་སྟོན་གྱི་ཡོད། གཟའ་
འཁོར་འདིའི་ནང་དུ། ཁྱོད་ཀྱི་ཉེ་འགྲམ་དུ་ཡོད་པའི་ཚོང་ཟོག་དོས་ཁང་
སུ་སོང་སྟེ། བཀའ་དྲིན་རྗེས་དྲན་འབྲི་སའི་བྱང་བུ་སྟོང་པ་ཆག་པ་ཞིག་
ཉོས་ནས། བཀའ་དྲིན་རྗེས་དྲན་གྱི་ཡི་གེ་བྲི་མགོ་རྩོམས། དེས་ན། ཁྱེད་
དང་ཁྱེད་ཀྱིས་འབྲེལ་བ་བྱེད་སའི་མི་ཀུན་པོ་ཁྱེད་ཀྱི་ལས་ཀ་འདི་ལ་
དགའ་ངེས།

རྒྱུན་དུ་ཁྱེད་དང་མཉམ་དུ་དཔེ་དེབ་ཅིག་ཁྱེར།

ཨ་རིའི་གསར་འགྱུར་དང་འཛམ་གླིང་གི་སྙན་ཐོ་ལ་གཞིགས་ན།
ཁྱེད་ཀྱི་མི་ཚེ་ནང་གི་ཟླ་བ་བརྒྱད་ཕན་མེད་ཀྱི་སྦྲག་ཡིག་ཁ་ཕྱེ་ནས་
གཏོང་བ་དང་། ལོ་གཉིས་དོན་མེད་ཁ་པར་ལ་ལན་བརྒྱབ་ནས་གཏོང་
བ༑ ལོ་ལྔ་གྲལ་སྒྲིག་ནས་གཏོང་གི་ཡོད། ཁྱེད་ཀྱི་ལག་ཏུ་དཔེ་དེབ་ཅིག་
མ་བཟུང་པར་གང་ལ་ཡང་མ་འགྲོ་ཞེས་པ་འདི་ལག་བསྟར་ཐུབ་ན་
དུས་ཚོད་སྟངས་འཛིན་གྱི་ཐབས་ལམ་ཡག་ཤོས་དང་། ཆེས་སླ་ཤོས་ཀྱི་
བདེན་ཚིག་ཞིག་ཡིན། མི་གཞན་གྱིས་སྐྱོན་བརྗོད་བྱེད་དེ་གྲལ་ནང་དུ་
སྒུག་སྡོད་པའི་དུས་མཚུངས་སུ། ཁྱེད་ཀྱིས་དཔེ་དེབ་ནས་རྙེད་པའི་ཤེས་
བྱ་བཏུས་ཏེ། ཁྱོད་ཀྱིས་བསམ་བློ་ཕྱུག་ཏུ་གཏོང་ཞིང་། ཁྱོད་རང་འཕེལ་
རྒྱས་འགྲོ་བཞིན་ཡོད།
“ཇི་སྲིད་ཁྱེད་རང་མ་འཚོ་བར་དུ། དེ་སྲིད་ཁྱེད་ཀྱིས། ཇི་ལྟར་
འཚོ་དགོས་པའི་ཐོག་སྦྱོངས”ཞེས་རོམ་གྱི་མཚན་ཉིད་སྨྲ་བ་སན་
ནེ་ཁཱ་ཡིས་བརྗོད་ཡོད། མི་ཕལ་ཆེ་བས་གཞི་རྩའི་སློབ
གྲྭ་ཚར་ནས། དཔེ་དེབ་ལག་པ་གང་ལས་མང་བ་ཀློག་གི་མེད། འཕོ་
འགྱུར་མགྱོགས་པའི་དུས་འདི་དག་ལ། བློ་རིག་ནི་རྒྱལ་ཁའི་དངོས་པོ་
ཞིག དཔེ་དེབ་ཡག་པོ་ཞིག་ནས་ཐོབ་པའི་བསམ་བློ་ཞིག་གིས་ཁྱེད་ཀྱི་
གོམས་གཤིས་སླར་བཟོ་བྱ་ཐུབ་པའམ། འབྲེལ་ལམ་བརྗེ་ཐུབ་པ། མི་
ཚེ་གསར་བརྗེ་སོགས་བྱ་ཐུབ། “གནས་སྟངས་ལ་གཞིགས་ནས་ཐ་
སྙད་ཅིག་ཏག་ཏག་བརྗོད་ཡོད་པས། དངོས་ཡོད་ཀྱིས་ང་ཚོས་དེ་ཉན
དེ་གནས་ལུགས་རྟོགས་ཐུབ་ན། ང་ཚོའི་འཚོ་བའི་ནང་དུ་ཞོགས་པ་
དང་། དཔྱིད་ཀ་ལས་ཀྱང་འཕྲོད་ཆེ་བ་དང་། ང་ཚོའི་འཚོ་བའི་གདོང་
རིས་ལ་རྣམ་པ་གསར་བ་ཞིག་འཇོག་ཐུབ། དཔེ་དེབ་ཅིག་ཀློག་ནས་མི་
ཞིག་གི་མི་ཚེ་ནང་དུ་དུས་རབས་གསར་པ་ཇི་ཙམ་ཐུག་གི་ཡོད། སྟེས་
དབང་གིས་ང་ཚོའི་ཆེད་དུ་དཔེ་དེབ་ཅིག་ཡོད་པས། དེས་གསར་པ་
མང་པོ་ཞིག་སྟོན་ཡོང་ལ།ཡ་མཚན་ཅན་གྱི་ཆོས་དེ་དག་འགྲེལ་བརྗོད་
བྱ་ཡོང་།”ཞེས་ལྟ་གྲུབ་པ་ཧན་རེ་ཐོ་རེའུ་ཡིས 《ནགས་ཁྲོད་ཀྱི་འཚོ་བ།》 ་ཞེས་པའི་ནང་
དུ་བརྗོད་པ་བཞིན། དཔེ་དེབ་ཡག་པོ་ཞིག་གིས་ཁྱེད་ཀྱི་འཚོ་བའི་ཁ་
ཕྱོགས་བརྗེ་ཐུབ། ཁྱེད་ཀྱི་མི་ཚེ་གོང་དུ་འབུར་ཐུབ་པའི་ཐག་གཅོད་
དེ༑ དེ་ནི་ཁྱེད་ཀྱིས་དཀའ་ལས་ཇི་ཙམ་རྒྱག་གི་ཡོད་པས་མི་བྱེད་པར།
ཁྱེད་ཀྱིས་བསམ་བློ་བཟང་པོ་ཇི་ཙམ་ཁྱེར་ཡོད་པས་བྱེད། “དཔལ་
འབྱོར་ལམ་ལུགས་གསར་པ་འདིའི་ནང་དུ། ཆེས་རླབས་ཆེན་གྱི་མགོ་
ཁྲིད་རྣམས་ནི་ཆེས་རླབས་ཆེན་གྱི་བསམ་བློ་པ་རྣམས་ཡིན།”ཞེས།
ངས་མགོ་ཁྲིད་ཀྱི་གཏམ་བཤད་ནང་དུ་བཤད་པ་བཞིན་རེད། ད་ལྟ་
ཁྱེད་ལས་ལོ་ལྔ་ཙམ་གྱི་ཕྱིར་འགྱང་བྱས་པའི་མི་དེ་གཞི་རྩའི་ཤུགས་
རྐྱེན་གཉིས་ལ་བརྟེན་ནས་མར་བབ་ཡོང་བ་ནི། ཁྱེད་ཀྱིས་མི་ལ་མཉམ་
སྦྲེལ་དང་ཁྱེད་ཀྱིས་དཔེ་དེབ་བཀླགས་པ་གཉིས་ཡིན། ངས་སེན་ཌྷི་
རེལ་ལཱའི་དྲ་གྲུག་རྩེད་མོ་འདི་རྩེ་ནས་
སློབ་གཉེར་འདུ་ཚོགས་ཀྱི་མཇལ་བཅར་བ་རྣམས་ལ། ངས་ཐབས་ཤེས་
ཡག་པོ་བྱས་ཀྱང་། དངོས་སུ་ཡོང་ཐུབ་ཀྱི་མི་འདུག་ཅེས་ཀུ་རེ་བྱེད་ཀྱི་
ཡོད། འོན་ཀྱང་། ངས་ང་རང་ལས་ཡག་པའི་རྩེད་མོ་བ་དང་མཉམ་དུ་
རྩེ་དུས། ངའི་རྩེད་མོར་སྒྱུ་འཕྲུལ་ལྟ་བུ་ཞིག་འབྱུང་ནས། ཧ་ཅང་སླ་བའི་
ངང་། རླུང་གི་ཁྲོད་དུ་ལྡིང་བ་སོགས་ཀྱིས། སྔོན་ཡོང་མ་མྱོང་བ་ཡོང་
ཐུབ་པ་སོགས་ཀྱིས། རྩེད་མོ་བ་རྩེར་སོན་ཡང་གདོང་དམར་པོ་བཟོ་
ཡི་ཡོད། དཔེ་དེབ་ཡག་པོ་ཀློག་དུས་སྣང་ཚུལ་གཅིག་མཚུངས་བསྐྲུན་
ཡོང་། སའི་གོ་ལ་འདིར་ཁྱེད་ལས་སྔ་བ་སླེབས་པའི་ཆེས་གྲགས་ཅན་
མི་རྣམས་ཀྱི་བསམ་བློ་ལ། ཁྱེད་ཀྱི་བསམ་བློ་སྟོན་པ་ཡིན་ན། ཁྱེད་ཀྱི་
རྩེད་མོ་གོང་འཕེལ་ཡོང་བ་དང་། གཏིང་གི་བསམ་བློ་རྒྱ་བསྐྱེད་ཡོང་བ་
སོགས་ཀྱིས། ཁྱེད་ཀྱི་ཤེས་རབ་ཀྱི་ཚད་གཞི་གསར་པ་ཞིག་ལ་སླེབས་
ཐུབ། དཔེ་དེབ་གཏིང་ཟབ་ཀློག་པ་ཡིས། ཉིན་ཞིག་ལ་ཁྱེད་ལ་ཆུ་ཚོད་
ཉེར་བཞིའི་རིང་། འཛམ་གླིང་གི་ཆེས་གསར་བསྐྲུན་གྱི་ནུས་པ་ཅན།
ཆེས་རིག་སྟོབས་ཅན། ཆེས་སེམས་འགུལ་ཅན་གྱི་མི་རྣམས་དང་
འབྲེལ་ལམ་ཡོང་ཐུབ། ཨཱ་རེ་སི་ཋོ་ཋིལ་དང་ཨེ་མིར་
སོན།་སན་ནེ་ཁཱ།་བདག་ཉིད་ཆེན་པོ་གྷན་
དྷི་དང་ཐོ་རེའུ་ཌྷོ་རོ་ཐེ་ཡཱ་
བྷི་རན་ཌྷི་བཅས་མཁས་པའི་དབང་བོ་
རྣམས་ནི་ད་ལྟའི་ང་ཚོའི་འཛམ་གླིང་དུ་གཟི་བྱིན་དང་། ཁོང་རྣམས་
ཀྱིས་དཔེ་དེབ་བརྒྱུད་ནས་ཁྱེད་ལ་ཤེས་བྱ་སྤྲོད་པར་སྒུག་ཡོད། ཁྱེད་
ཀྱིས་འཇུ་ཐུབ་པའི་གོ་སྐབས་འདི་ཅིའི་ཕྱིར་མི་འཇུའམ།གལ་སྲིད་ཁྱེད་
ཀྱིས་དེ་རིང་དཔེ་དེབ་བཀླགས་མེད་ཚེ། ཁྱེད་དེའི་རིང་འཚོ་མེད། དཔེ་
དེབ་ཇི་ལྟར་བཀླག་དགོས་པ་ཤེས་ཡང་།ད་དུང་ཀློག་ཐུབ་ཀྱི་མེད་ན།
ཁྱེད་རང་དཔེ་ཀློག་བྱེད་འདོད་ཡོད་ཀྱང་ཀློག་མི་ཐུབ་པའི་མི་དེ་དག་
གི་གོ་སར་ཡོད་པ་དང་གཉིས་སུ་མེད།

བརྩེ་སེམས་ཀྱི་ཁ་བྱང་ཞིག་བཟོས།

“བྱ་བ་ཆུང་ཆུང་དག་བརྩེ་སེམས་ཆེན་པོས་བསྒྲུབས་པ་ལས་
རླབས་ཆེ་བའི་བྱ་བ་ཞེས་པ་དེ་མེད”ཅེས་བཙུན་མ་ཋི་རེ་སཱ་ཡིས་བརྗོད་ཡོད། དེ་རིང་གི་བྱ་བ་ཆུང་ཆུང་ག་གེ་
མོ་ཞིག་གིས། ཁྱེད་དང་ཆེས་རིན་ཐང་ཆེ་བའི་མི་དེ་གཉིས་བར་གྱི་
འབྲེལ་བའི་འཆིང་ཐག་ཇེ་ཟབ་ཏུ་གཏང་ཐུབ། ཐོལ་བྱུང་སྙིང་རྗེའི་བྱ་བ་
དང་། ཚོར་མེད་མཛེས་སྡུག་གི་བྱ་བ་ཅི་ཞིག་གིས་ངལ་རྩོལ་གྱི་ཁྲོད་དུ་
མཆིས་པའི་མི་ཞིག་གི་ཉིན་མོ་དེ་ལེགས་སུ་གཏང་ཐུབ། གཞན་གཅེས་
སྐྱོང་ལེགས་པར་སྟེར་བའི་སྙིང་རྗེ་ཡི་བྱ་བའི་འབྲས་བུས། ཁྱེད་ལའང་
དགའ་སྤྲོའི་ཚོར་སྣང་སྟེར། བརྩེ་སེམས་ཀྱི་ངོ་བོར་གནས་པར། བརྩེ་
སེམས་ཀྱི་ལོ་རྒྱུས་ཤིག་བཟོས། དམིགས་བསལ་ཟུར་འཇོག་འདིའི་ནང་
དུ༑ ཁྱེད་ཀྱི་ཉེ་འཁོར་དུ་གནས་ཡོད་པའི་མི་དེ་དག་གི་མི་ཚེར་སྤྲོ་བ་
སྟེར་ནས་ཉིན་མོ་རེ་རེ་བཞིན་བཅོལ་འཇོག་བྱོས། རྒྱབ་ལྗོངས་ཀྱི་རྒྱུ་
མཚན་རྩ་བ་ནས་མེད་པའི་ཐོག ཁྱེད་ཀྱིས་རོགས་པ་ལ་མེ་ཏོག་གསར་
པ་ཞིག་ཉོ་བ་དང་། ཁྱེད་ཀྱི་གྲོགས་པོ་ཡག་ཤོས་ལ་ཆེས་དགའ་ཤོས་
ཀྱི་དཔེ་དེབ་སྟེར་བའམ། ཁྱེད་ཀྱི་ཕྲུ་གུ་ལ་ཐ་སྙད་འགྲིག་པ་ཞིག་ལབ་
པར་དུས་ཚོད་གཏོང་བ་སོགས་ཀྱི་སྐབས་སུ། ཁྱེད་ལ་ཚོར་བ་ཇི་ལྟར་
ཞིག་ཡོང་རུང་དེ་དག་ནི་མགོ་འཛུགས་ས་རེད། གལ་སྲིད་ངས་མི་ཚེའི་
ནང་དུ་སློབ་སྦྱོང་ཞིག་བྱས་ཡོད་ཚེ། དེ་ནི་ཆུང་ཆུང་དེ་དག་ཆེན་པོ་
རེད་ཅེས་པའོ། ཉིན་རེ་བཞིན་བཅོལ་བའི་བརྩེ་སེམས་ཀྱི་ལོ་རྒྱུས་ཀྱིས།
ཁྱེད་ཀྱི་དངུལ་ཁང་དུ་ཡོད་པའི་སྒོར་མོ་ལས་བདེ་སྐྱིད་ཟབ་པ་སྟེར་
ཡོང་། "སེམས་པ་ཕྱུག་པོ་ཞིག་མེད་ཚེ། རྒྱུ་ནོར་ནི་སློང་མོ་བ་བཙོག་
པ་ཞིག”ཅེས། ཨེ་མིར་སོན་ ཡིས་ངག་ནས་གསུངས་
པ་བཞིན། ཡང་ན། “བདེ་སྐྱིད་ཐོབ་པའི་ལམ་ནི། སྲོག་ཆགས་སྡོམ་
བཞིན། བརྩེ་སེམས་ཀྱི་ཐགས་རྒྱུ་བཟུང་སྟེ། བདག་ཉིད་ཕྱོགས་བཞིའི་
ཕྱིར་ཐོན་དེ། སུ་ཞིག་སླེབས་ན། དེ་ནང་དུ་འཇུག་པའོ། །”ཞེས་ཋོལ་སི་
ཋོའེ་ཡིས་བྲིས་པ་བཞིན་ནོ།

མི་རྣམས་ཀྱི་མིག་འབྲས་རྒྱབ་ཏུ་ཐོན་ཐུབ་དགོས།

རེ་འདོད་ཀྱི་འགོས་པའི་འགྲོ་མི་ཡོངས་ཀྱི་ཆེས་དགོས་འདུན་ཆེ་
བ་དག་ནི། བསམ་གཞིགས་དང་། གཅེས་སྐྱོང་། ཆེ་བསྟོད་དགོས་པ་
སོགས་རེད། འོན་ཀྱང་། གོམ་ཁ་མྱུར་སྤོ་ཡི་དུས་ཤིག་ན་ང་ཚོ་གསོན་
ཡོད་པས། མི་ཧ་ཅང་མང་པོ་ཞིག་གིས་སྐད་ཆ་ཉན་པའི་སྐབས། ཕ་
རོལ་པོ་དེའི་སྐད་ཆ་མཚམས་འཇོག་བྱེད་པར་བསྒུག་ནས་བསྡད་ཡོད།
ང་ཚོས་བདག་ཉིད་ཀྱི་རྩ་ཚིག་གི་ཡ་ལན་བཟོས་ཏེ་དུས་ཚོད་དེ་བཏང་
བ་ལས།ཕ་རོལ་པོས་བཤད་པའི་དོན་ཚན་ལ་དོ་སྣང་མི་སྤྲོད།དངོས་ལ་
མི་གཞན་གྱི་བསམ་བློའི་དོན་ཚན་རྟོགས་པར་དུས་ཚོད་གཏོང་བ་ནི།
ཁྱེད་ཀྱིས་ཁོང་གིས་གང་གསུངས་པ་དེར་རིན་ཐང་ཕུལ་བ་དང་། ཁོང་
མི་ཞིག་ཡིན་པའི་བརྩི་འཇོག་བྱས། སྐད་ཆ་བཤད་བཞིན་པའི་མི་ཞིག་
གི “མིག་རིལ་རྒྱབ་ཏུ་སོན”མགོ་བརྩམས་དུས་དང་།ཁོང་གི་ལྟ་ཚུལ་
ལས་འཛམ་གླིང་ཞིག་མཐོང་བར་ཐབས་ཤེས་བྱེད་དུས། ཁྱེད་ཀྱིས་ཁོང་
དང་འབྲེལ་ལམ་ཟབ་པོ་འཛུགས་ནས། མཐའ་འཁྱོངས་ཤིང་ཚད་མཐོ་
བའི་ཡིད་གཏོད་ཀྱི་འབྲེལ་ལམ་འཛུགས་ཐུབ། ང་ཚོས་བཤད་པ་ལས་
ཉན་པས་ལྡབ་གཉིས་མང་དགོས། དེའི་རྒྱུ་མཚན་ལ་བརྟེན་དེ་ང་ཚོ་ལ་
རྣ་བ་གཉིས་དང་ཁ་གཅིག་ཡོད། སྤྱོད་ལམ་ཡོད་པའི་ཐོག་ཉན་མཁན་
ལེགས་པོ་ཞིག་བྱེད་པའི་དགེ་མཚན་ནི། ཁྱེད་ཀྱིས་གང་འཆད་པ་དེ་
སྒྲུབ་ཀྱིན་མེད་པ་དང་། ཁྱེད་ཀྱིས་གང་ཞིག་སྦྱོང་བ་དེ་སྒྲུབ་ཀྱིན་ཡོད་
པ༑ ཁྱེད་ཀྱིས་རྐྱང་བཤད་བྱས་ཏེ་ཤོར་སོང་བའི་གནས་ཚུལ་རྣམས་
སླར་དུ་ཐོབ་པ་སོགས་སོ། འདི་ན་ཉན་པའི་རྩལ་ལེགས་པོ་ཆགས་པར་
ཁ་ཡོད་ལག་ཡོད་ཀྱི་ལེགས་སྐྱེས་འགའ་ཡོད།
 གལ་ཏེ་ཁྱེད་ཀྱིས་སྐད་ཆ་བཤད་ན། ཁྱེད་ཀྱི་མཉམ་དུ་གཏམ་
གླེང་བྱེད་མཁན་ཀྱི་མི་དེས། འདས་པའི་སྐར་ཆ་དྲུག་ཅུའི་ཚུན་སྐད་ཆ་
མ་བཤད་ན།ཁྱེད་ཀྱིས་མི་དེའི་སྣང་བ་ཤོར་བའི་ཉེན་ཁ་ཆེ་བས་སྐད་ཆ་
བཤད་མཚམས་འཇོག་དགོས།
 ཁྱེད་ཀྱིས་མ་འཆད་པའི་གོང་དུ་གཞན་གྱི་སྐད་ཆ་ལ་བར་ཆད་
མ་གཏང་བར། རང་ཉིད་རང་གིས་འཇུས་ཏེ། མི་གཞན་ཞིག་གིས་ཁྱེད་
ལ་འཆད་ཀྱིན་པའི་སྐད་ཆའི་ནང་དོན་ལ་དོ་སྣང་སྤྲོད་དགོས།
གལ་སྲིད་འོས་འཚམས་ཡོད་ན་ཁེ་ལས་བཟོ་བཀོད་ལ་ཟིན་
བྲིས་ཁྱེར། གཏམ་གླེང་ནང་དུ། མི་གཞན་པ་དེས་བཏོན་བའི་གནས་
ཚུལ་དང༌། གང་གསུངས་པ་ནས་སྦྱང་པའི་རེ་སྨོན་བྱེད་པ་ལས། ཁོང་
གིས་སྐད་ཆ་བཤད་པའི་དུས་མཚུངས་སུ་ཟིན་དེབ་ལེན་ཏེ་ཟིན་བྲིས་
མ་བཟོ།
 ཁྱེད་ཀྱིས་གང་ཞིག་ཐོས་ཡོད་པའི་ཐོག་བསམ་གཞིགས་བྱ་
དགོས་པ་ལས་གློ་བུར་དུ་ཡ་ལན་བྱ་མི་རུང་། མོ་རང་གིས་དོན་ཚན་
རྣམས་བཟོ་ཚར་བའི་རྗེས་སུ། ཁྱེད་ཀྱིས་གསུངས་པ་དེ་ལ་ངས་གོ་བ་
འདི་ལྟར་བླངས་པས། འགྲིག་འདུག་གམ་ཞེས་ལྷོད་ལྷོད་བྱས་ཏེ་སྐད་
ཆ་དྲིས། རྒྱུན་པར་ཁྱེད་ལ་འབྲེལ་བ་བྱུང་སའི་མི་དེ་དག་དང་མཉམ་དུ་
ལྷག་བསམ་རྣམ་དག་གིས་འབྲེལ་ལམ་བྱ་ན་སེམས་ཐག་ཉེ་བོ་ཆགས་
ཐུབ།

ཁྱེད་ཀྱི་དཀའ་ངལ་རྣམས་ཐོ་འགོད་གྱིས།

“དཀའ་ངལ་ཞིག་ལེགས་པོའི་ངང་འགྲེལ་བ་ནི་དཀའ་ངལ་དེ་
ཕྱེད་སེལ་བྱས་ཚར།”ཞེས་ཆར་ལེ་སི་ཁའེ་ཋི་རིང་གིས་གསུངས་ཡོད། ཁྱེད་ཀྱིས་ཤོག་བུ་ཞིག་ཁྱེར་ཡོང་ནས་
དཀའ་ངལ་ཡོངས་རྫོགས་འདིར་ཕབ་དང་དམིགས་བསལ་ཅན་ཞིག་
འབྱུང་ཡོང་། རྒྱུ་རྐྱེན་ག་གེ་མོ་ཞིག་གིས་ཁྱེད་ལ་གཟའ་འཁོར་འགའ་
ཡི་རིང་དཀའ་ཚེགས་བཟོས་པ་དེ་ཁྱེད་ཀྱི་གྲོགས་པོ་ཡག་ཤོས་ཤིག་
ལ་བརྗོད་པའི་རྗེས་སུ། ཁྱེད་ལ་བདེ་སྐྱིད་ལྡན་པའི་ཚོར་བ་ཞིག་སླེབས་
པ་བཞིན་ཡིན། ཁྱེད་ཀྱི་ཕྲག་སྟེང་ནས་ལྕི་བོ་ཞིག་ཡལ་འགྲོ་དུས། ཁྱེད་
ཀྱི་ཚོར་བར་ཡང་མོ་དང་། ལྷིང་འཇགས། རང་དབང་སོགས་མཆིས།
གུས་པས་མངོན་རྟོགས་བྱུང་བ་ཞིག་ནི། ང་ཚོའི་བསམ་བློ་དེ་ང་ཚོའི་
གྲོགས་པོ་ལེགས་ཤོས་ཆགས་ཐུབ་པ་བཞིན། ཆེས་སྡུག་ཤོས་ཀྱི་དགྲ་
བོ་ཡང་ཆགས་ཐུབ། ཁྱེད་ཀྱིས་དཀའ་ཚེགས་ཐོག་ཏུ་བསམ་བློ་འཁྱེར་
བསྡད་ན། ལམ་སང་ཁྱེད་ཀྱིས་གནས་སྟངས་ཆུང་ཆུང་ཞིག་ལ་བསམ་
བློ་བཏང་ཡོད་པ་རྟོགས་ཡོང་། ཁྱེད་ཀྱིས་དྲན་དགོས་པ་རྣམས་བརྗེད་
འགྲོ་བ་དང་། བརྗེད་དགོས་པ་རྣམས་དྲན་ཡོང་བ་སོགས་ལ་གཞིགས་
ཚེ༑ དྲན་ཤེས་ནི་ཁྱད་མཚར་བའི་སྲོག་ཆགས་ཤིག་རེད་འདུག ངའི་
སློབ་གཉེར་འདུ་ཚོགས་སུ་བཅར་སྡོད་པའི་མི་རྣམས་ཀྱིས་བརྗོད་ན།
ལོ་ངོ་བཅོ་ལྔའི་གོང་དུ་ཁོང་ཚོ་ལ་ནོར་འཁྲུལ་བཟོས་པ་རྣམས་ཀྱི་སྐོར་
ད་དུང་མི་སྐྱིད་པའི་སེམས་པ་བཟུང་བ་དང་། ཟླ་བ་སྔོན་མར་ཚོང་པའི་
ལས་དྲུང་ཞིག་གིས་བརྗོད་པའི་ཚིག་རྩུབ་དེ་དག་ལ་ད་དུང་ཁོང་ཁྲོ་ཟ་
བ༑ ཁྱེད་ལ་དཀའ་ངལ་བཟོ་བའི་སེམས་ཀྱི་འུར་ཟིང་རྣམས་ལ་སྣང་
འཇོག་མ་བྱས་པ་དང་། ཁྱེད་ཀྱི་སེམས་ངལ་རྣམས་མ་ལུས་ཤོག་གུའི་
བྱང་བུ་ཞིག་ལ་ཕོབས།གལ་སྲིད་འདི་ལྟར་བགྱིས་ཚེ།དེ་དག་གིས་ཁྱེད་
ཀྱི་བསམ་བློར་རྨ་ཁ་བཟོ་མི་ཐུབ་ལ། ནུས་ཤུགས་སྐམ་དུ་མི་འཇུག། ཧ་
ཅང་སླ་བའི་སྦྱོང་བརྡར་འདི་ཡིས་ཁྱེད་ཀྱི་དཀའ་ངལ་རྣམས་སྣང་ཚུལ་
གྱི་ངོ་བོར་བཅུག་བ་དང་། འཆར་གཞི་ལྡན་པའི་བྱུང་རིམ་ཞིག་ལ་
འཇོགཐབས་ལམ་འདི་བེད་སྤྱོད་གཏོང་མཁན་གྱི་ལམ་སློང་ཅན་གྱི་མི་
མང་པོ་ཞིག་གི་ནང་དུ། དྲག་རྩལ་སློབ་དཔོན་བྷི་སོའུ་སི་ལེའེ་དང་ཝེན་སི་ཋོན་ཆར་ཆེལ་ཡིན་
པས། “འདི་ཡིས་ང་ལ་སེམས་ཁྲལ་བྱེད་རྐྱེན་ཀྱི་གྲངས་ཀ་བཅུ་གཉིས་
ལས་ཕྱེད་ཀ་ཐོ་འགོད་བྱེད་བཅུག་པ་དང་། དེ་དག་ལས་གཉིས་ནི་ཡལ་
འགྲོ་བ། གཉིས་ལ་ཅི་ཡང་བྱ་མི་ཐུབ་པ། གཉིས་ནི་ཕལ་ཆེར་ཞི་ལྷིང་དུ་
འཇུག་ཐུབ་པས།སེམས་ཁྲལ་ནི་བེད་མེད་ཡིན།”ཞེས་བརྗོད་ཡོད།

ལག་ལེན་གྱི་གོམ་གཤིས་སྦྱོང་བརྡར་གྱིས།

“རྣམ་དཔྱོད་ཀྱིས། འབྱུང་འགྱུར་ཅི་ཞིག་བསྒྲུབ་དགོས་པ་ཤེས།
ལག་རྩལ་གྱིས་ཇི་ལྟར་བསྒྲུབ་དགོས་པ་ཤེས། བཟང་སྤྱོད་ཀྱིས་འདི་
སྒྲུབ་ཀྱིན་ཡོད།” ཅེས་ཌྷའེ་ལྦེ་ཌྷི་སི་ཋཱར་རྗོར་དྷན་གྱིས་བརྟག་ཞིབ་བྱས། བདེ་སྐྱིད་དང་། ལུས་ཁམས་བདེ་
ཐང་། འདོད་འཇོ་ཅན་གྱི་མི་ཚེ་བགྱིད་པར་ཅི་ཞིག་བསྒྲུབ་དགོས་
པ་ང་ཚོ་མང་ཆེ་བས་ཤེས་གྱི་ཡོད། “ཤེས་ཡོན་ནི་སྟོབས་ཤུགས་
སོ།”ཞེས་བརྒྱུད་བསྐུལ་གྱི་གཏམ་བཤད་པ་མང་པོ་ཞིག་ལས་ངས་ཐོས་
མྱོང་། འོན་ཏེ་ང་དེ་ལ་མི་འཐད། ཤེས་བྱ་ནི་དབང་ཚད་མ་ཡིན་པར།
ཤེས་བྱ་ནི་ཕན་ནུས་ལྡན་པའི་དབང་ཚད་རེད། ཁྱོད་ཀྱིས་འདི་ལག་
བསྟར་བྱས་པ་དང་།འདི་ཉིད་དོན་དམ་གྱི་དབང་ཚད་ཅིག་ཏུ་འགྱུར།
སྟོབས་ཤུགས་ལྡན་བའི་འཁྲབ་སྟོན་པ་ཞིག་གི་ཁྱད་ནུས་ནི། ཅི་
མཚར་ཅི་སྐྱིད་ཀྱི་བྱ་བ་མིན་ལ་བསྒྲུབ་སླ་བའི་བྱ་བ་དེ་བས་ཀྱང་མིན།
མི་སྒེར་ཞིག་གི་ལྷག་བསམ་ཟབ་པའི་ནུས་མཐུའི་མཚན་རྟགས་ནི་
ཁོང་གིས་བརྟན་རླིང་ངང་ཅི་ཞིག་དགོས་པ་དེ་བསྒྲུབ་པ་ལས། གང་ 
སྒྲུབ་འདོད་པ་དེ་མ་རེད། འཁྲབ་སྟོན་པ་རྣལ་མ་དེས་མི་འཕྱུག་པའི་
བྱ་བ་ཞིག་སྒྲུབ་པར་དུས་ཚོད་གཏོང་གི་ཡོད། ངལ་དུབ་ཅན་གྱི་ཉིན་
རྒྱབ་ན་ཆུ་ཚོད་གསུམ་ཙམ་གྱི་རིང་དུ་གློག་བརྙན་ལྟ་བ་མ་ཡིན་པར།
འབོལ་ཁྲི་ནས་ཡར་ལངས་ཏེ་ཕྲུ་གུ་རྣམས་ལ་ཡི་གེ་ཀློག་པའི་སེམས་
ཤུགས་མཆིས། དགུན་དུས་ཞོགས་པའི་ལྷགས་རླུང་ཁྲོད་དུ་ཉལ་བའི་
ཚབ་ཏུ་ཡར་ལངས་ཏེ་རྒྱུག་པ་སོགས། མི་སྒེར་གྱི་ལུས་རྩལ་སྦྱོང་བརྡར་
ནི་རང་བྱུང་གི་ཟུར་འཇོག་བྱས་པའི་རང་ཁྲིམས་ཞིག་ཡིན། ལག་
བསྟར་ནི་གོམ་གཤིས་ཤིག་ཡིན་པས་ཁྱེད་ཀྱིས་ལེགས་པའི་བྱ་བ་ཇི་
ཙམ་བསྒྲུབ་ན་དེ་ཙམ་བསྒྲུབ་མོས།
རྒྱུན་དུ་ང་ཚོའི་མདུན་དུ་ཕུལ་བྱུང་གི་ལམ་བུ་ཞིག་ཡོང་བར་སྒུག་
ཏེ༑ ང་ཚོས་དུས་ཚོད་མང་པོ་གཏོང་བ་ལས། རྐང་ལམ་དེ་གོམ་ཁས་
བཟོས་པ་ལས།སྒུག་ནས་བཟོས་མེད་པ་དེ་བརྗེད་འགྲོ་ཡི་ཡོད།རྨི་ལམ་
ནི་རླབས་ཆེན་ཞིག་ཡིན། བསམ་བློ་ཆེན་པོ་ཞིག་འཁྱེར་བ་ཁོ་ན་ཡིས།
ཁྱོད་ཀྱིས་བསམས་པའི་དོན་ཐོག་ལ་འཇོག་མི་ཐུབ། བསམ་བློ་ནི་ཆེས་
རྩ་ཆེན་ཡིན་ཡང་། མི་ཡི་མཐའ་མཚམས་དེ་ལག་བསྟར་ཡིན་པ་ལས་
བསམ་བློ་མིན།ཞེས་ཐོ་མཱ་སི་ཁཱར་ལའེ་ཡིལ་
གྱི་བརྗོད་ཚིག་ན་ཡོད། ཆེས་ཆུང་ཤོས་ཀྱི་གཡོ་འགུལ་ནི་ཤེས་མཐུག་
པའི་འཆར་སྣང་ལས་བཟང་།

ཁྱེད་ཀྱི་ཕྲུ་གུ་རྣམས་ལེགས་སྐྱེས་བཞིན་སེམས་རོགས།

རྒྱལ་སྤྱིའི་ཡབ་ཆེན་ཉིན་མོར་ངའི་བུ་ཁོལ་བྷེ་ཡིས་སློབ་
གྲྭ་ནས་ལས་བཟོས་ཤོག་བུའི་བྱང་བུ་ཞིག་ཁྱེར་བྱུང་། འདིའི་མདུན་
དུ་ཁོང་གི་ལག་པ་ཆུང་ཆུང་དེའི་ལག་རྗེས་པར་བཤུས་ཤིག་སྦྱར་བ་
དང་། དེའི་ནང་དུ་བྱང་བུ། སྟེང་ན་ངའི་ཕྲུ་གུའི་འདྲ་པར་སོགས། ཁོང་
གིས་བརྗོད་དོན། ང་ནི་ཧ་ཅང་ཆུང་བས་སྐབས་རེར་ཁྱེད་རང་སེམས་
ཤུགས་ཆག་སྟེ། ངའི་ལག་རྗེས་གྱང་དང་ནང་ཆས་ཐོག་ལ་འཇོག་གི་
རེད། འོན་ཀྱང་། ང་ནི་ཉིན་ལྟར་འཚར་གྱི་ཡོད་པས། ཉིན་ཞིག་ན་ཆེན་
པོ་ཆགས་ནས།ལག་རྗེས་ཆུང་ཆུང་དེ་དག་ཡལ་བར་ངེས།དེ་བས་འདི་
ནི་ཆེས་མཐའ་མའི་ལག་རྗེས་ཡིན་པས། ང་ཆུང་དུས་ཀྱི་མཛུབ་རྗེས་ཇི་
འདྲ་ཞིག་ཡོད་པ་དེ། འདིའི་བརྒྱུད་དུ་ཁྱོད་ལ་དྲན་གསོ་བྱ་ཡོང་། བརྩེ་
སེམས་དང་མཉམ་དུ་ཁོལ་བྷེ་ ཡིས་ཞེས་སོ། །
ཕྲུ་གུ་རྣམས་ནི་ཧ་ཅང་མགྱོགས་པར་འཚར་བས། ངའི་བུ་སྐྱེས་
སྐབས། ངས་བུ་བཙའ་ཁང་དུ་ཁ་སང་རང་བསྒུགས་ཡིན་པ་བཞིན་
ཚོར།ལོ་གཉིས་ཀྱི་རྗེས་སུ་བུ་མོ་བྷེ་ཨན་ཁཱ་བཙས། “ལས་
ཀ་དལ་པོ་ཆགས་དུས་དང་།” “ང་རང་ལས་གནས་མཐོན་པོར་སླེབས་
དུས།” “ལོ་རྗེས་མར་ང་ལ་དུས་ཚོད་མང་ཙམ་རག་དུས།” སོགས་ལ།
ཁྱེད་ཀྱིས་ཕྲུ་གུ་རྣམས་ཀྱི་མཉམ་དུ་དུས་ཚོད་གཏང་ཐུབ་པའི་དམ་
བཅའ་འཇོག་སླ། འོན་ཀྱང་། ཁྱེད་ཀྱིས་མི་ཚེར་བྱ་བ་རྣམས་ལག་ལེན་
མ་བྱས་ཚེ། མི་ཚེ་ཡིས་ཁྱེད་ལ་ལག་བསྟར་བྱ་ཡོང་བའི་གོམས་གཤིས་
ཡོད། བདུན་ཕྲག་ཟླ་བར་འདྲེད་འགྲོ་བ་དང༌། ཟླ་བ་ལོར་འདྲེད་འགྲོ་བ།
ཁྱེད་ཀྱིས་མ་ཤེས་གོང་དུ་ཁྱེད་རང་ཉིད་ཀྱི་ཁྱིམ་ཚང་གི་ཕྲུ་གུ་དེ་ཆེན་
པོ་འཚར་ཚར་བ་སོགས་རེད། ཁྱེད་ཀྱི་ཕྲུ་གུ་ལ་ཆེས་རླབས་ཆེན་གྱི་
བརྔན་པ་ནི་དུས་ཚོད་ཀྱི་བརྔན་པ་དེ་ཡིན། ཁྱེད་ལ་ཁྱེད་རང་ཉིད་ཀྱིས་
བརྔན་པ་སྤྲོད་ཐུབ་པ་ནི་བུ་ཕྲུག་རྣམས་ལོངས་སུ་སྤྱོད་དེ། ཁྱེད་ཀྱི་མི་
ཚེའི་ནང་དུ་ཆོ་འཕྲུལ་ཆུང་ཆུང་ཞིག་ཡིན་པ་བཞིན། ཁོང་ཚོའི་བཅོས་
མིན་གྱི་རང་བཞིན་དེར་བལྟ་རྒྱུའོ། “ཁྱེད་ཀྱི་བུ་ཕྲུག་ནི་ཁྱེད་ཀྱི་ཕྲུ་གུ་
མ་ཡིན་པར། ཁོང་ཚོ་ནི་མི་ཚེ་འདི་ཉིད་ཀྱི་འདུན་སེམས་ཀྱི་བུ་དང་བུ་
མོའོ” ཅེས་ངས་བཟོ་མ་ཐུབ་པའི་དོན་ཚན་རྣམས་ལུང་སྟོན་པ་པོ་ཁཱ་
ལེལ་ལྗེབ་རན་གྱིས་ངག་རྒྱུན་གྱི་ནང་དུ་འབྲི།

བགྲོད་ལམ་ནི་ལེགས་སྐྱེས་ཙམ་དུ་མི་སེམས་པར། ལོངས་
སྤྱོད་གྱིས།

ངའི་ལས་ཀའི་ཁྲོད་དུ། མི་རྣམས་ཀྱིས་ང་ལ་དམིགས་ཡུལ་ཇི་
ལྟར་བཟུང་དགོས་པ་དང་། དེ་འགྲུབ་ཐུབ་པ་ཇི་ལྟར་དགོས་པ་སོགས་
ཀྱི་སྐོར་སློབ་རོགས་ཟེར། ངས་མཇལ་བཅར་བ་རྣམས་ལ། “ཁྱེད་ཀྱི་
དམིགས་ཡུལ་རྣམས་ངོས་འཛིན་དགོས་པའི་རྒྱུ་མཚན་ཅི་ཞིག་ཡིན་
ནམ” ཞེས་དྲི་བ་འདི་འདྲི་སྐབས། “ང་ལ་ཐོབ་དགོས་པ་རྣམས་ཐོབ་
ཐུབ་ན། དེས་ང་སྐྱིད་པོ་བཟོ་ཡོང་།”ཅེས་དྲིས་ལན་འདེབས་ཀྱི་འདུག
ང་ཚོར་ཐོབ་དགོས་པ་དེ་དག་ཐོབ་ན་ང་ཚོའི་མི་ཚེ་ནང་དུ་བདེ་སྐྱིད་
འབྱུང་ཐུབ་ཅེས་པའི་ལན་འདེབས་འདི་ལ་བདེན་ལུགས་ཤིག་ཡོད་
ཀྱང་། གང་ལྟར་གནད་འགག་དེ་ཤོར་གྱི་ཡོད། དམིགས་ཡུལ་འཇོག་
པ་དང་འགྲུབ་པ་སོགས་ཀྱི་ཁྲོད་དུ། དོན་དམ་པའི་རིན་ཐང་ནི་ཁྱེད་ལ་
འབྱོར་བའི་ལེགས་སྐྱེས་ལ་མཆིས་མེད། འོན་ཀྱང་། ཁྱེད་ཀྱི་དམིགས་
ཡུལ་མངོན་འགྱུར་བྱུང་བ་བཞིན། ཁྱོད་མི་ཞིག་ཆགས་ཡོད་པ་དེའི
ནང་ན་ཡོད། འདིའི་ཁྱད་ཆོས་ཆུང་ངུ་འདི་ཡིས། རང་ཉིད་སྒེར་དང་།
འདུན་ལམ་གྱི་དམིགས་ཡུལ་སོགས་ལ་བསྡད་ཐུབ་པའི་དུས་མཚུངས་
སུ༑ ངས་མི་ཚེའི་རྐང་ལམ་ལོངས་སུ་སྤྱོད་པར་རོགས་འདེགས་བྱས།
“བྱ་བ་ལེགས་པོ་བསྒྲུབས་ཡོད་པའི་དབང་གིས་ལེགས་སྐྱེས་ཤིག་
བྱུང་ཡོད་ན། བྱ་བ་དེ་ངེས་པར་ལེགས་པོ་བསྒྲུབ་ཡོད་པ་དགོས།”ཅེས།
ངའི་ཆེས་དགའ་ཤོས་ཀྱི་ལྟ་གྲུབ་སྨྲ་བ། རཱལ་ཧྥི་ཝལ་དྷོ་ཨེ་མིར་སོན
་གྱིས་བརྟག་ཡོད། ཁྱེད་ཀྱིས་
དམིག་ཡུལ་དེ་འགྲུབ་དུས། དམིགས་ཡུལ་དེ་ཤེས་རབ་ཅན་གྱི་དཔོན་
པོ་ཞིག་བྱ་འདོད་ཀྱང་ཆོག་ལ། ཕ་མ་བཟང་པོ་ཞིག་ཆགས་འདོད་ཀྱང་
ཆོག དེ་ལས་ལྷག་པ་དེ། དེའི་བརྒྱུད་རིམ་དུ།། ཁྱེད་ནི་མི་ཞིག་ཏུ་ནར་
སོན་ཡོད་པས་སོ། ཁྱེད་ལ་སྐྱེས་སྟོབས་བྱུང་ཡོད་ཀྱང་རྒྱུན་དུ་ཁྱེད་ཀྱིས་
རྟོགས་ཀྱི་མེད། དམིགས་ཡུལ་འགྲུབ་པའི་གྲུབ་འབྲས་ལས་བྱུང་བའི་
ལེགས་སྐྱེས་དེ་སྲུང་བ་ཁོ་ན་མིན་པར། ཁྱེད་དེར་འབྱོར་བའི་གོམ་ཁའི་
བརྒྱུད་རིམ་དུ་ཡར་རྒྱས་ཅན་གྱི་མི་ཞིག་ཡིན་པའི་ངོ་བོ་ངོ་མ་ཞིག་ཏུ་
ཆགས་ཡོད་པས། དེ་སྲུང་བརྩི་གྱིས། ཁྱེད་ཀྱིས་རང་ཁྲིམས་བཟོས་པ་
དང་། ཁྱེད་ཀྱི་འཇོན་ཐང་གི་ཐད་དུ་གསར་རྙེད་བྱུང་བ། ཁྱེད་ཀྱི་འགྲོ་བ་
མིའི་ནུས་མཐུ་འཕེལ་སྐྱེད་བྱས་པ་སོགས་ནི་ལེགས་སྐྱེས་སུ་ཡོད་ལ།
འདི་དག་ནི་ལེགས་སྐྱེས་འདི་ཉིད་ཁོ་ནའོ།

གོ་རྟོགས་ཀྱིས་འཕོ་འགྱུར་འདྲེན་བ་དྲན་པ་གྱིས།

ཁྱེད་ཀྱིས་སྐྱོན་ཆ་མ་ཤེས་ཚེ། སྐྱོན་ཆ་ནམ་ཡང་འདོར་མི་ཐུབ།
གོམས་གཤིས་མི་བཟང་བ་ཞིག་འདོར་བར། གོམ་པ་དང་པོ་ནི་དེའི་
སྐོར་ཤེས་དགོས་པ་དེ་རེད། ཉིན་ཞིག་ཁྱེད་ཀྱིས་འགྱུར་བ་གཏོང་
བཞིན་པའི་གཤིས་སྤྱོད་དེའི་སྐོར་ཤེས་རྟོགས་ཡག་པོ་བྱུང་ཚེ། དེ་འདོར་
བའི་བརྒྱུད་རིམ་དུ། ཁྱེད་ཀྱིས་ཕན་ཐོགས་ཆེ་བའི་གཤིས་སྤྱོད་ཅིག་
བཟུང་། རྩོམ་པ་པོ་ཞིག་ཡིན་པའི་ཆ་ནས་རླུང་འཕྲིན་རྒྱང་བསྒྲགས་
དང་། གཟུགས་མཐོང་རླུང་འཕྲིན་སོགས་ལ་གཏམ་བཤད་ཀྱི་ཆེད་དུ་
ང་གདན་ཞུ་བྱེད་ཀྱི་རེད། ངས་ཐེངས་དང་པོར་ལས་རིམ་འདི་དག་
སྤེལ་དུས་སུ། ང་ནི་མ་བཅོས་ལྷན་སྐྱེས་སུ་གནས་པའི་མི་ཞིག་ཡིན་
སྙམ་ཡོད། ངས་མགྲོན་གཉེར་བ་རྣམས་དང་ཐུག་ནས་བམས་བློ་ནང་
གི་རྟོགས་པ་དེ་དག་བརྗེ་རེས་དང་། ཁ་པར་གཏོང་མཁན་རྣམས་དང་
མཉམ་དུ་ངའི་དཔེ་དེབ་ནང་གི་བསམ་བློའི་སྐོར་གླེང་མོལ་བྱེད་ཀྱི་ཡོད།
སྒྲ་སྡུད་འཁོར་ཐག་བཏང་དེ་ངས་རང་ཉིད་བརྟག་ཞིབ་བྱས་ཚེ་ཤེས་
རྟོགས་བྱུང་བ་ཞིག་ནི། སྐད་ཆ་ཧ་ཅང་མགྱོགས་པོ་བཤད་ཀྱི་ཡོད་པ་དེ་
རེད། དངོས་ཡོད་ཀྱི་ཆ་ནས་བརྗོད་ན། སྐབས་རེར་ངས་མཇལ་བཅར་
བ་རྣམས་ལ་སྐད་ཆ་ཧ་ཅང་མགྱོགས་པོ་བཤད་དེ།དོན་མེད་ཀྱི་ཚིག་ལ་
འདྲེད་བ་དང་། དོན་ཚན་ལྟེ་བ་དེ་དག་བོར་བ་སོགས་འབྱུང་གི་འདུག
ང་རང་ཉིད་ཀྱི་སྐྱོན་ཆ་དེ་ཤེས་པ་ནི་སྐྱོན་ཆ་འདི་མེད་པ་བྱ་བའི་གོམ་
པ་དང་པོ་དེ་ཡིན། དེ་ནས་ང་ཆེས་དགའ་ཤོས་ཀྱི་དཔེ་དེབ་ཚོང་ཁང་དུ་
ཕྱིན་ནས་འབྲེལ་མཐུད་ཀྱི་ཐོག་ཏུ་ཕན་ནུས་ཆེ་བའི་དཔེ་དེབ་ལྔ་ཉོས།
དེ་མ་ཟད་འཛམ་གླིང་གི་རྩེ་ཕུད་གཏམ་བཤད་པ་རྣམས་ཀྱི་གསུང་
འཕྲིན་ཡོད་པའི་སྒྲ་ཐག་མངག་ཉོ་བྱས། རྒྱལ་ཡོངས་གཏམ་བཤད་
མཐུན་ཚོགས་ལ་ཡང་ཞུགས་ཡིན། མཐའ་མར། ངས་བརྒྱུད་ལམ་དུ་
བྱ་བ་གཉེར་ཞིང་འདིའི་རང་གཤིས་ཡོད་མཁན། ངས་སློབ་སྦྱོང་ལེན་རྒྱུ་
ཡོད་ས་རེད་སྙམ་པའི་མི་དག་ལ་གུང་ཟོས་སྟབས་བདེ་རེའི་ཕྱིར་དུ་ཁ་
པར་བཏང་དེ་གདན་ཞུ་བྱས་པས། མི་གཅིག་གིས་ཀྱང་ཁས་མ་ལེན་པ་
མ་བྱས། གཟའ་འཁོར་འགའི་རིང་དུ་གཟུགས་མཐོང་གློག་འཕྲིན་དང་
རླུང་འཕྲིན་སོགས་བརྒྱུད་དེ་གནད་ལ་འཁེལ་བའི་གཏམ་བཤད་སྤེལ་
སྟངས་ཡར་རྒྱས་ཇི་ལྟར་གཏང་དགོས་པའི་ཐོག་སྦྱངས་ཡིན། རང་ཉིད་
ཀྱི་ཞན་ཆ་ཤེས་དགོས་ན། དེ་ལ་དོ་སྣང་མང་ཙམ་སྤྲོད་དང་། མི་ཞིག་
གི་མི་ཚེ་ནང་དུ་དཀའ་ངལ་སེལ་བའི་ཐབས་ལམ་མང་པོ་རྙེད་ཐུབ།
དཔེར་ན། ངས་མི་དང་འབྲེལ་མཐུད་ལེགས་པོ་བྱེད་པར་བྱ་རིམ་དལ་
དུ་གཏང་དགོས་པ་ཤེས་མ་ཐག ངས་སློབ་གཉེར་འདུ་ཚོགས་ཀྱི་བསླབ་
གཞི་དེ་དག་ཡིག་ཐོག་ནས་འཆད་ཀྱི་ཡོད་པ་རྟོགས་བྱུང་ལ། དཔེ་དེབ་
ཚོང་ཁང་དུ་ཡོད་པའི་བང་ཁྲིའི་སྟེང་གི་དཔེ་དེབ་ཡག་པོ་ཅི་ཞིག་ཡིན་
པ་རྟོགས་པ་དང་། མི་སུ་ཞིག་གིས་ང་ལ་སློབ་ཁྲིད་བྱ་ཐུབ་པའང་རྟོགས་
ཡོང་། འབྱུང་འགྱུར་གྱི་བདུན་ཕྲག་འགའ་ཡི་རིང་དུ། ཁྱེད་ཀྱི་སྐྱོན་ཆ་
རྣམས་གསལ་སྟོན་བྱས་ཏེ། དེ་དག་སྟོབས་ཤུགས་ལ་བསྒྱུར་ན། དེས་
ཁྱེད་ཀྱིས་མི་ཚེ་འཚོ་བའི་ལམ་བུ་ཕྱུག་ཏུ་གཏང་།

《གཟའ་མིག་དམར་མོའོ་རེའེ་དང་ལྷན་དུ་བསྐྱལ་བ།》
ཞེས་པ་བཀླགས་པ།

ང《འཕུར་རྟ་རྟགས་ཅན་ཀྱི་རླངས་འཁོར་བཙོང་པའི་གྲྭ་བ》
་ཡི་ཆེད་དུ་ཨ་རི་བའི་
དཔེ་དེབ་སྤྲོ་འཆམ་ལ་འགྲོ་སྐབས། གནམ་གྲུ་ནང་དུ་མ་འཛུལ་གོང་དུ་
གནམ་གྲུ་ཐང་གི་དཔེ་དེབ་ཚོང་ཁང་དུ་བསྡད། ཆེས་མཐའི་མར་ཐོན་
བའི་དཔེ་དེབ་བྲིན་ཤོས་ཀྱི་རྩོམ་པ་པོའི་དཔེ་དེབ་འགའ་བལྟས་ཚེ། མི་
རྒན་ཞིག་དང་། གཞོན་སྐྱེས་ཤིག ཆེས་རླབས་ཆེན་གྱི་མི་ཚེའི་སློབ་
གསོ་སོགས་བཀོད་ཅིང་། 《གཟའ་མིག་དམར་མོའོ་རེའེ་དང་ལྷན་དུ་
བསྐྱལ་བ།》 ཞེས་བརྗོད་གཞིར་བཀོད་པ། རྒྱབ་ཤ་དཀྱུས་མ་ཞིག་གིས་
གཡོག་པའི་དཔེ་དེབ་ཆུང་ཆུང་ཞིག་གིས་ངའི་དོ་སྣང་ཁྱེར། དཔེ་དེབ་
འདི་ནི་མ་མཐར་ནས་དཔེ་དེབ་བྲིན་ཤོས་ཀྱི་རྩོམ་པ་པོ་བཅུ་གཉིས་
ལྷག་གིས། དཔེ་དེབ་སྤྲོ་འཆམ་ཐོག་ཏུ “འདི་ཡིན་པས་ངས་ཉོས་པ་
ཡིན”ཞེས་བྲིས་འདུགཕྱོགས་མང་པོ་ཞིག་ན། ངས་སྐབས་ཐོག་དེ་རང་
ལ་བྲིས་པ་དང་མཚུངས་པས།ངས་དེ་བླངས་ཏེ་ཉོས། ངས་འདི་ཁྱེར་
ནས་ཧ་ཅང་མཁོ་པའི་གཉིད་ཐུང་དེའི་སྔོན་དུ་སྐར་མ་འགའི་རིང་སྤྲོ་
བ་བསྐྱེད་ཕྱིར་བཀླག་དྲན་བྱུང་། སྐར་མ་འགའ་ཤས་དེ་ཆུ་ཚོད་འགའི་
ནང་དུ་འདྲེད་དེ། གནམ་གྲུ་ནས་བབ་རན་དུས། ངའི་མིག་ནང་ལ་མིག་
ཆུས་གཏམས་པ་དང་མཉམ་དུ་ཤོག་ངོས་མཐའ་མར་སླེབས་འདུག
དཔེ་དེབ་དེ་མི་ཞིག་གི་སྐོར། སློབ་ཆེན་གཡུག་རྗེས་འདུན་ལམ་བཟོས་
སྐབས། ཁོང་གི་ཆེས་དགའ་ཤོས་ཀྱི་སློབ་དཔོན་ཏེ། རྒན་པོ་མོའོ་རེའེ
་ཁོང་ཉིད་ཀྱི་མི་ཚེ་མཇུག་གི་ཟླ་ཤས་ནང་དུ་རྙེད།སློབ་ཟུར་
དེས་འཆི་བཞིན་པའི་དགེ་རྒན་ཆེན་མོའི་གམ་དུ་བཅར་ཏེ། མི་ཚེར་
རིན་ཐང་གིས་ཕྱུག་ཞིང་གསོན་ཤུགས་དང་ལྡན་པའི་ངང་འཚོ་བའི་མི་
འདིའི་མི་ཚེའི་སྐོར་སྦྱངས། མོའོ་རེའེ་ཡི་རེས་གཟའ་མིག་
དམར་གྱི་སློབ་ཐུན་གྱི་ནང་དུ་མི་ཚེའི་རིན་ཐང་དངོས་ཏེ། བློ་འགྱོད་ཇི་
ལྟར་སྤང་དགོས་པ་དང་། ཁྱིམ་ཚང་གི་རིན་ཐང། དགོངས་ཡངས་ཀྱི་
འཆི་བའི་གོ་དོན་སོགས་ཚུད་ཡོད་པས། “ཁྱེད་ཀྱིས་ཇི་
ལྟར་འཆི་དགོས་པ་སྦྱང་ན། ཇི་ལྟར་འཚོ་དགོས་པ་སྦྱང་གི་རེད།” ཅེས་
པ་འདི་ཁོང་གིས་སྡོམ་ཚིག་བརྒྱབ། ཁྱེད་ཀྱི་མི་ཚེ་དེ་ཇི་ཙམ་བྲེལ་རུང་།
ཉིན་རེའི་བདེ་སྐྱིད་བགྲང་རྒྱུ་ནི་གལ་འགངས་ཆེ་བ། ཆེས་ཆུང་ཤོས་ཀྱི་
བདེ་སྐྱིད་ལ་ཡང་ཆེ་བསྟོད་བྱེད་པའི་ཤེས་རབ་ཡོད་དགོས་པ་སོགས་
དཔེ་དེབ་ཆུང་ཆུང་འདིས་དྲན་གསོ་བྱ་ཡོང་། ངའི་མི་ཚེའི་ནང་གི་བྱས་
རྗེས་དག་ལས། བྱས་རྗེས་གཅིག་ནི་ཕྲུག་གུ་གཉིས་ལ། ངས་བཀླགས་
མྱོང་ཤིང་།ང་ལ་སེམས་འགུལ་ཐེབས་ཡོད་པ་དང་།ངའི་སེམས་ལ་རབ་
ཏུ་ཟུག་སོང་བའི་དཔེ་དེབ་དེ་དག་གི་དཔེ་མཛོད་ཁང་ཞིག་འཇོག་གི་
ཡིན། མོའོ་རེའེ་མཉམ་དུ་རེས་གཟའ་མིག་དམར་ཞེས་པ་
ནི་ཕྱིར་མདུན་ངོས་དུ་འཇོག་ངེས།

ཁྱེད་ཀྱི་དུས་ཚོད་དམ་འཛིན་བྱོས།

མི་རྣམས་ཀྱིས་ལག་ཏུ་ཡོད་པའི་དུས་ཚོད་དེ་འཕྲོ་བརླག་གཏོང་
སྟེ། རྒྱུན་དུ་དུས་ཚོད་མང་ཙམ་གྱི་ཆེད་དུ་ངས་ཅི་ཡང་བྱ་ཐུབ་ཅེས་
བརྗོད་སྲོལ་ཡོད་པ་འདི་ནི་ལྡོག་ཟླ་ལྟ་བུ་མཐོང་གི་ཡོད།དུས་ཚོད་ནི་མི་
ཚེའི་ཆེས་རླབས་ཆེན་གྱི་ཚད་གཞི་བཟོ་མཁན་དེ་ཡིན། ང་ཚོ་ཀུན་ལ་
ཉིན་ཞིག་གི་ཆུ་ཚོད་ཉེར་བཞིའི་ཐོབ་སྐལ་ཡོད། མི་ཚེ་ཁྱད་པར་ཅན་
བཟོ་མཁན་དང་དོན་འཁྱོལ་མ་བྱུང་བའི་མི་ཚེ་སྐྱེལ་མཁན་གཉིས་
ཅི་ཞིག་གིས་དབྱེ་བར་བརྗོད་ན། ཉིན་ཞིག་གི་དུས་ཚོད་ཉེར་བཞི་ཇི་
ལྟར་སྤྱོད་ཀྱི་ཡོད་པས་ཐག་ཆོད། ང་ཚོའི་མི་ཚེ་དེ་ཆ་ཚང་བ་དང་བྱས་
འབྲས་ཅན་ཞིག་བཟོ་བར།བྱ་བ་གང་ཞིག་སྒྲུབ་དགོས་ཀྱང་འདང་ངེས་
ཅན་དང་། ཚད་མེད་ཀྱི་དུས་ཚོད་ཡོད་པ་བཞིན་ང་ཚོ་འཚོ་ཡི་ཡོད། ང་
ཚོའི་དུས་ཚོད་ཉིན་རེའི་ནང་འབྱུང་བའི་ཚབས་ཆེའི་གནས་ཚུལ་དག་
གིས་བཟུང་སོང་ན། ང་ཚོས་འགྲུབ་དགོས་པའི་དམིགས་འདུན་དག་
བཀག་སྐྱིལ་བྱེད་ཅིང་ཕྱིར་འགྱངས་བྱེད། འདི་ནི་མི་ཚེ་འགྱོད་གདུང་
ཅན་ཞིག་བཟོ་བྱེད་ཀྱི་གྲུབ་ཆ་ངོ་མ་དེ་ཡིན། རྒྱུ་མཚན་ནི་ང་ཚོས་ནམ་
ཞིག་ལ་འཆི་བ་མི་རྟོགས་པར། མི་ཚེ་ནི་རྫོགས་མཐའ་མེད་པ་ཞིག་ཏུ་
ངོས་འཛིན་གྱི་ཡོད། འོན་ཏེ། དོན་དངོས་སུ།དངོས་པོ་ཀུན་པོ་དུས་ཚོད་
ངེས་ཅན་ཞིག་དང་ཐེངས་མ་ཉུང་ཉུང་ཞིག་ལས་མི་འབྱུང་། ཁྱེད་ཀྱིས་
བྱིས་དུས་ཀྱི་ཉིན་གུང་གི་དུས་ཚོད་ངེས་ཅན་ཞིག་ཐེངས་ཇི་ཙམ་དྲན་
ཐུབ་བམ། འདི་མེད་ཚེ་མི་ཚེའི་འཆར་སྣང་ཙམ་ཡང་བྱ་མི་ཐུབ་པའི་
ཉིན་གུང་གི་དུས་ཚོད་འགའ་ཁྱེད་ཀྱི་འཚོ་བའི་ཆ་ཤས་གལ་ཆེན་ཞིག་
ཡིན་པ་དག མང་ན་ཐེངས་བཞི་དང་ལྔ་ཡི་བར། ཡང་ན་དེ་ཙམ་ཡང་
དྲན་མི་ཐུབ། ཁྱེད་ཀྱིས་ཟླ་བ་ཁ་གང་མའམ། བཅོ་ངའི་དུང་ཟླ་ལ་ཐེངས་
ཇི་ཙམ་བལྟ་རྒྱུ་རེད། ཕལ་ཆེར་ཉི་ཤུ་ཙམ། འོན་ཏེ་གྲངས་མེད་པ་ལྟ་བུ་
སྣང་ཡོང༌།ཞེསརྟོག་སྒྲུང་འབྲི་མཁན་ཕོལ་བྷོལ་སི་
གྱིས་བྲིས་ཡོད། ཁྱེད་ཀྱིས་དུས་ཚོད་དོན་ཐོག་འཁེལ་བའི་ཐོག ཆུ་ཚོད་
དམ་འཛིན་གྱི་དམ་བཅའ་འཇོག་དགོས། དངོས་ཡོད་ཀྱི་ཁྱེད་ཀྱི་དུས་
ཚོད་གལ་འགངས་ཇི་ཙམ་ཡིན་པའི་སྐོར་དགའ་ཚོར་དང་ལྡན་པའི་
ཤེས་རྟོགས་བསྐྲུན་དགོས། ཆེས་རྩ་ཆེན་གྱི་དངོས་རིགས་ཤིག་སྟེ། དུས་
ཚོད་བྱེད་སྒོ་ལ་བསྒྱུར་དུས་མ་རྩ་འཇོག་གི་ཡོད་པས། མི་མང་ལ་དུས་
ཚོད་འཕྲོ་བརླག་ལ་གཏང་དུ་འཇུག་མི་ཉན།

ཁྱེད་ཀྱི་ཞི་ལྷིང་ཉོར།

“སུ་ཞིག་ཡིན་རུང་ཁོང་ཁྲོ་ལང་བར་སླ།འོན་ཀྱང་། འོས་འཚམས་
ཀྱི་མི་ཞིག་ལ། ཚད་གཞི་འོས་པ་ཞིག དགོས་དོན་ལུགས་མཐུན་ཞིག
ཁ་ཕྱོགས་འགྲིག་པ་ཞིག་གི་ཐོག་ཁྲོས་པར་ཁག”ཅེས་ཨཱ་རེ་སི་ཋོ་ཋིལ
་གྱིས་བསླབ་མྱོང་། སེམས་ངལ་དང་གནོན་ཤུགས་འདི་
དག་གི་རྐྱེན་པས། སུན་སྣང་ཆུང་ཆུང་ཞིག་གི་རྐྱེན་པས་ང་ཚོའི་ཞི་
ལྷིང་ཡལ་བར་སླ། ཐང་ཆད་པའི་ཉིན་མཇུག་གི་ལས་ཀ་ནས་ཁྱིམ་དུ་
འགྲོ་དུས། ཕྱིའི་སྣང་ཚུལ་ཐོག་ནས་བརྗོད་ན། འཛམ་གླིང་ནང་གི་དུས་
ཚོད་ཆ་ཚང་བདག་ཡོད་པ་བཞིན་གྱི་ང་ཚོའི་མདུན་དུ་འགྲོ་བཞིན་
པའི་ཁ་ལོ་བ་དལ་པོ་དེར་ང་ཚོས་སྐད་རྒྱག་པ། ཟས་རིགས་ཚོང་ཁང་
དུ་དགོང་མོར་ལཱ་སག་ནཱ་“ཟས་ཞིག་གི་མིང་ཡིན་ཡང་སྒྲ་
སྒྱུར་བྱེད་རྒྱུ་ལས་དོན་ལ་གནས་པའི་བོད་ཀྱི་ཐ་སྙད་ཅིག་མ་རྙེད”གཡོ་
བཟོ་ཆེད་རྫས་ཆ་ཉོ་རུ་སོང་ནས་འཚོལ་གྱིན་པའི་སྐབས། ཚོང་ཁང་
དྲུང་ཡིག་གིས་ལམ་ནོར་བ་ཞིག་བསྟན་ཡོང་ཚེ། ང་ཚོ་མི་དེ་ལ་ཁོང་ཁྲོ་
ལང་བ་དང་། དགོང་ཟས་བཟའ་བཞིན་པའི་སྐབས། ཚོང་ཟོག་གསར་
ཐོན་རྣམས་ཉོས་ཅེས་དྲ་ཐོག་ཚོང་ར་བ་རྣམས་ཀྱིས་ཁྱབ་བརྡལ་གཏོང་
དུས་སུན་ཞིང་ཁོང་ཁྲོ་ལང་བ་སོགས། རྒྱུན་ལྡན་གྱི་འཚོ་བའི་ཐོག་ཁོང་
ཁྲོ་སྟོན་པའི་གནོད་པ་ཆེ་བ་དེ་གོམས་གཤིས་ཆགས་འགྲོ་བས་ཡིན།
གོམས་གཤིས་མང་ཆེ་བ་བཞིན། གོམས་གཤིས་སམ། རང་བཞིན་
གཉིས་པར་འགྱུར་སོང་ན། ཁོང་ཁྲོ་ལང་བའི་དུས་ཚོད་ཅིག་སླེབས་
ཡོང་། ཁྱེད་ནི “མེ་སྒྱོགས་ལྷོད་པོ”ཞིག་ཆགས་ཀྱི་ཡོད་པས།སྒེར་གྱི་
འབྲེལ་བའི་ལྷས་པ་བཤིག་མགོ་བརྩམས་ཤིང་། ཚོང་ཤག་གི་སྦྲེལ་ལམ་
ནས་ལོགས་སུ་ཐོན་ཏེ། ཡིད་ཆེས་ཀྱང་ཉམས། ནུས་ལྡན་གྱི་མི་རྣམས་
ནི་བརྟན་བརླིང་ཅན་ཡིན་པས། གནས་ཚུལ་ཕྱོགས་མང་པོ་ཞིག་ལ་
ཚོད་དཔག་བྱ་ཐུབ། དཀའ་དུབ་ཅན་གྱི་དུས་ཚོད་ཀྱིས། ཞི་དུལ་གྱི་མི་
རྣམས་འབད་ཡོང་བས། ནམ་ཞིག་ན་གནོན་ཤུགས་སླེབས་ཚེ་ཁོང་ཚོ་
ནི་ཞི་བ་དང་། ལྷིང་འཇགས་ཀྱིས་གནས། སྐད་ཅིག་གི་གཉན་འཕྲང་
ན༑ ཁྱེད་ཀྱི་ཞི་ལྷིང་ཉར་བ་ཡིས། ལོ་ངོ་མང་པོའི་ན་ཟུག་དང་གདུང་
བ་ལས་བསྐྱབ། སྐར་མ་ཞིག་གི་ཁོང་ཁྲོ་ལས་བྱུང་བའི་ཚིག་རྩུབ་ཀྱིས་
གྲོགས་ཀྱི་མཛའ་འབྲེལ་མང་པོ་གཏོར། ཚིག་ནི་མདའ་རྩེ་བཞིན་ཡིན་
པས། འདི་ཁ་ནས་ཕྱུང་ཚར་སོང་ན་ཕྱིར་ལེན་ཐུབ་པར་མི་སྲིད་པས།
གཟབ་གཟབ་ཀྱིས་འདེམས། གཟོད་བསྲན་གྱི་ལམ་བུ་མཆོག་ནི། ཁྱེད་
ལ་ཁོང་ཁྲོ་སློང་མཁན་དེར་ཡ་ལན་མ་བྱས་པའི་སྔོན་དུ་གྲངས་ཀ་
གཅིག་ནས་བརྒྱ་བར་དུ་རྩིས།ཐབས་ལམ་གཞན་ཞིག་ནི “ཚོད་ལྟའི་
སྒོ་ཆེན་གསུམ”ཞེས་ངས་འབོད་བསྡད་པ་དེ་རེད། གནའ་བོའི་དྲང་
སྲོང་རྣམས་ཀྱིས་ཚིག་བརྗོད་པར་སྒོ་གསུམ་བརྒྱུད་སྲོལ་ཡོད། སྒོ་དང་
པོ་ནི། ཚིག་འདི་དག་བདེན་ཚིག་ཡིན་ནམ་ཞེས་རང་གིས་རང་ལ་འདྲི་
བ་དང༌།དེ་ནས།སྐད་ཆ་འདི་དག་སྒོ་གཉིས་པར་གཏང་ནས།སྒོ་གཉིས་
པར། ཚིག་འདི་དག་གལ་གནད་ཅན་ཡིན་ནམ་ཞེས་འདྲི་བ། དེ་ནས།
སྒོ་གསུམ་པར་གཏང་ནས། སྒོ་གསུམ་པར། ཚིག་འདི་ཚོ་ཕན་སེམས་
ཅན་ཡིན་ནམ་ཞེས་དྲིས་པའི་མཐར། ཁོང་ཚོས་མཆུ་སྒྲོས་བཀྲོལ་ཏེ་
ཚིག་འདི་དག་འཛམ་གླིང་དུ་བསྒྲགས། “མི་རྣམས་མ་འོངས་ཅི་ཞིག་
ཆགས་དགོས་པར་གཞིགས་ཏེ་སྐྱོང་དགོས་པ་དང་། ཁོང་ཚོ་ཅི་ཞིག་
ཆགས་ཐུབ་པའི་ནུས་པ་ལ་གཞིགས་ཏེ་རོགས་རམ་བྱ་དགོས།” ཞེས་
ལྗར་མན་ སྙན་ངག་པ་རྗོན་གྷཱ་ཋཱ་ཡིས་བརྗོད་ཡོད། འཚོ་བ་ལ་འདི་དག་ནི་
ཤེས་རབ་ཅན་གྱི་བརྗོད་ཚིག་ཡིན།

ཉེན་སེལ་ལྷན་ཚོགས་ཤིག་ཚུགས།

ཧ་ཅང་མགྱོགས་ཤིང་མྱུར་བའི་དུས་ཀྱི་འཕོ་འགྱུར་འདིའི་སྐབས་
ཀྱི་བྱ་བ་དག་ལམ་ལྷོངས་ཡོང་བ་ལ། སྤྱི་གཉེར་ཁང་དག་གིས་རྒྱུན་དུ་
བཀོད་ཁྲིད་ལྷན་ཚོགས་འཛུགས་ཏེ། རླུང་གིས་འཚུབ་ཀྱིན་པ་ལྟ་བུའི་
དུས་ན། ནུས་ལྡན་གྱི་ཐག་གཅོད་བྱེད་པར་རོགས་འདེགས་དང་། ཁ་
ཕྱོགས་ཡག་པོ་ཞིག་ལ་ཁྲིད། རྣམ་དཔྱོད་ཅན་གྱི་སྐྱེས་པ་དང་བུད་མེད་
རྣམས་སློབ་གསོ་སྤེལ་ཏེ། ཚོགས་པ་འདི་དག་གི་ནོར་འཁྲུལ་རྣམས་
ཉུང་དུ་གཏང་བ་དང༌། ཕྱོགས་སྒྲིལ་གྱི་ནུས་པ་གོང་འཕེལ་གཏང་བ་
དང།ཁྲོམ་ར་ན་ཁོང་རྣམས་ཀྱི་ཡིད་ཆེས་མཐོ་རུ་གཏང་།
ངའི་ཚོང་ཤག་ཅིག་ལ་བཀོད་ཁྲིད་ཀྱི་མཐུན་ཚོགས་ཀྱི་ཐབས་
ལམ་གྱི་ལྟ་ཚུལ་ཁྱད་པར་ཅན་ཞིག་འདུག ནམ་དུས་ཀྱི་ཁེ་ལས་པ་
ཞིག་དང་། ཟླ་རེའི་མི་ཚེའི་སློབ་ཁྲིད་ཀྱི་བྱེད་སྒོ་ཞིག་ཏུ་འཛུལ་ཞུགས་
པ་ཞིག་ཡིན་པས། འཛམ་གླིང་གང་སར་བསྐྱོད་དེ་བཀོད་འདོམས་བྱེད་
ཀྱི་ཡོད།བུད་མེད་འདི་ཡིས་བརྗོད་དོན།མོ་རང་ཏིང་ངེ་འཛིན་དང་ལྷིང་
འཇགས་ཀྱིས་གནས་སྐབས། མོ་རང་གིས་སྨྱུ་གུ་ཞིག་དང་ཤོག་བུ་ཞིག་
བཟུང་སྟེ། མོ་རང་ལ་དཀའ་ངལ་འཕྲད་བཞིན་པ་རྣམས་ཡིག་ཐོག་ལ་
ཕབ་ཀྱི་ཡོད། སྐབས་རེར་དཀའ་ཚེགས་འདི་འབྲེལ་ལམ་དུ་ཚུད་པ།
སྐབས་རེར་དཔལ་འབྱོར་གྱི་གནས་སྟངས་སེམས་ཁུར། སྐབས་རེར་
ནང་སེམས་བྱུང་དང་འབྲེལ་བ་ཡོད། དེ་ནས་བག་ཡངས་ཀྱི་གནས་
སྟངས་ལ་ཡོད་པའི་སྐབས་ཤིག མོ་རང་གི་དཀའ་ངལ་སེལ་ཐབས་
འཚོལ་དུ། མོ་རང་སྒེར་གྱི་ལམ་སྟོན་ཚོགས་ཆུང་འབོད་ཀྱི་ཡོད། འོན་
ཏེ༑ ལྷན་ཚོགས་འདིའི་ཚོགས་མི་སུ་ཡང་ད་ལྟ་གསོན་མེད། མགོ་རྙོག་
པོ་འདུག་གམ། དེ་ནི་མོ་རང་གིས་འཆར་སྣང་གི་བརྒྱུད་དུ། ལོ་རྒྱུས་
སུ་ཆེས་རླབས་ཆེན་གྱི་བསམ་བློ་པའི་མཁས་པ་རྣམས་ཀྱི་ལམ་སྟོན་
འཚོལ་གྱི་ཡོད། དཀའ་ངལ་ཞིག་གི་ནང་ལ་ལྷུང་དུས། གསར་གཏོད་
ཀྱིས་སེལ་ཐབས་བྱེད་དགོས་པས། ལེའོ་ནར་དྷོ་ལ “འདི་ལ་ཇི་ལྟར་སྦྲེལ་ལམ”ཞེས་འདྲི། དཀའ་ངལ་ཞིག་
གདོང་ལེན་བྱེད་དུས་མོ་རང་ལ་བློ་སྟོབས་དགོས་པས་མཁའ་ལམ་
སྲོལ་གཏོད་པ། ཨ་མེ་ལེ་ཡཱ་ཨེར་ཧར་ཌྷི་
ལ“གནས་སྟངས་འདིའི་ནང་དུ་ཁྱེད་ཀྱིས་ཅི་ཞིག་བྱའམ”ཞེས་འདྲི།
གནད་དོན་འདི་དཔལ་འབྱོར་དུ་ཚུད་དུས་སྒོར་མོ་ཐེར་འབུམ་གྱི་
བདག་པོ། སམ་ཝལ་ཋོན་ལ “ཁྱེད་ཀྱིས་འདི་
སྟངས་འཛིན་ཇི་ལྟར་བྱའམ།”ཞེས་འདྲི། གསར་གཏོད་བསམ་བློའི་ནུས་
མཐུ་ཡར་ཐོན་དང་། ཟིང་ཆ་ཆེ་བའི་དུས་ཚིགས་ན་ཞི་བདེའི་སེམས་
གནས་ཐུབ་པ་སོགས། བཀོལ་ཐབས་འདི་ཡིས་མོ་རང་ལ་ཧ་ལས་
དགོས་པའི་ཕན་ཐོགས་བྱུང་། ཁྱོད་ཀྱི་འཆར་སྣང་གི་བཀོད་ཁྲིད་སསམ་
ལམ་སྟོན་གྱི་མཐུན་ཚོགས་ལ་སུ་ཞིག་གདན་དྲངས་ན་འདོད། བདག་
གིས་ལམ་སྟོན་ཞུ་ས་དག་ནི་
 བྷེན་ཧྥི་རན་ཁི་ལེན་ཡིན་ལ་ཁོང་ནི་
ཀུན་སྤྱོད་ལམ་སྟོན་པ་ཞིག་ཡིན།
 ཨལ་བྷིར་ཋི་ཆི་ཝའེ་ཚིར་ནི་
གཞན་ལ་ཞབས་ཕྱིའི་གལ་གནད་ཐད་དྲན་གསོ་བ།
 བདག་ཉིད་ཆེན་པོ་གྷན་དྷི་དང་
ནལ་སོན་མན་ཌྷ་ལཱ་གཉིས་ནི་མགོ་ཁྲིད་གོ་
སའི་གནད་དོན་གྱི་ཆེད་དུ།
བྷི་སོའུ་སི་ལེའེ་རང་ཁྲིམས་ཀྱི་ཐད་དུ་སློབ་
གསོ་བ།
ལྕམ་མའེ་རེ་ཁོའུ་རེ་ནི་གསར་གཏོད་ཐད་
དུ་བློ་འདྲི་ས།
མི་མང་བསྡེབས་གསོད་དོན་རྐྱེན་ལས་གསོན་པའི་མིང་དུ་
གྲགས་པའི་མི་སྣ་ལྦེག་ཋོར་ཧྥི་རན་ཁིལ་ནི་རྐྱེན་ངན་ལ་
ཇི་ལྟར་སྦྲེལ་དགོས་པའི་ཐོག་ལམ་སྟོན་པ་སོགས་སོ། །

ཁྱེད་ཀྱི་སྤྲེའུའི་བསམ་བློ་གཏོང་ཕྱོགས་དེ་བཅོས་དགོས།

ཁྱེད་ཀྱི་མི་ཚེ་ལས་ཆེས་ཡག་ཤོས་ཤིག་རག་པར་ཉིན་ལྟར་ཆུ་ཚོད་
དང་སྐར་མའི་ཁྲོད་དུ་ཤེས་པ་གསོན་དགོས། ཨལ་བྷིར་ཋི་ཁའེ་མཱ་སི
་ཡིས་བྲིས་པ་བཞིན། “ད་ལྟའི་གནས་སྟངས་
ཅི་ཞིག་ཡིན་རུང་། དེ་ལ་བློས་བཏང་གིས་ལས་དོན་བསྒྲུབ་པ་ནི།
འོངས་པའི་ཕྱིར་དུ་གཏོང་ཕོད་ངོ་མ་དེ་ཡིན།” ཡིན་ནའང་། མི་མང་
ཆེ་བ་ཞིག དུས་ཚོད་གཅིག་ལ་བསམ་བློ་ཡུལ་མི་འདྲ་བ་བཅུ་ཙམ་
ན་ཡོད། ལས་ཀར་འགྲོ་དུས་རྐང་ཐང་སྟངས་སྟབས་ལོངས་སུ་སྤྱོད་
པའི་ཚབ་ཏུ། ལས་ཁུངས་སུ་སླེབས་དུས་མགོ་གཙོས་ཅི་ཞིག་བརྗོད་
ཡོང་སྙམ་པ། ཉིན་གུང་ཟ་མ་ཅི་ཞིག་བཟའ་དགོས་པ། དེ་རིང་ང་ཚོའི་
ཕྲུ་གུས་སློན་གྲྭར་ཅི་ཞིག་བྱེད་ཀྱིན་ཡོད་དམ་སོགས་ཀྱི་ཐད་བསམ་བློ་
འཁྱེར། ང་ཚོའི་ཤེས་པ་ནི་འཚབ་འཚུབ་ཆེ་བའི་ཁྱི་ཕྲུག་བཞིན་ནམ།
ཁོ་ཚོས་ཤར་ཕྱོགས་སུ་བརྗོད་པ་བཞིན། བར་མི་ཆད་པར་ས་ཆ་གཅིག་
ནས་གཅིག་ལ་བསྟུད་མར་རྒྱུག་སྟེ་ཞི་བདེ་མི་འཚོལ་བས། མ་འདོགས་
པའི་སྤྲེའུ་བཞིན་ནོ། ད་ལྟའི་སྐད་ཅིག་དུས་ཀྱི་དོ་སྣང་དང་བློ་རྩེ་གཅིག་
སྒྲིམ་ལ་མཐོ་འདེགས་བྱས་པས།ཁྱེད་ཀྱི་མི་ཚེ་ན་ཞི་ལྷིང་མཐོ་རུ་གཏང་
བ་ཙམ་མིན་པར། ཁྱེད་ཀྱི་ཤེས་པའི་ནུས་པ་དེའི་སྒོ་མོ་ཕྱེ་ཡོང་། རྣམ་
གཡེང་གི་གཞི་ཧ་ཅང་མང་པོ་ཞིག་གིས་ཁྱེད་ཀྱི་རིག་པ་རྩེ་བསྒྲིམས་
གཏོར་ཐབས་བྱས་ཏེ། རྣམས་གཡེང་གི་གཞི་དེ་ཉིད་ནང་ཁུལ་འགྲན་
ཡོང་དུས། ཁྱེད་ཀྱི་ཤེས་པའི་སྟོབས་ཤུགས་དེ་ཕྱོགས་སོ་སོར་འཐོར་
ཡལ་དུ་འགྲོ་བ་ལས། འོད་ཀྱི་ཟེར་མདའ་བཞིན་གནས་ཤིག་ལ་འདུ་མི་
ཐུབ།བཟང་བའི་ཆ་ཞིག་ནི།ཁྱེད་ཀྱིས་དུས་ཀྱི་སྐབས་ཐོག་ལ་བསམ་བློ་
གནས་ཐུབ་པར་བློ་རྩེ་གཅིག་སྒྲིམ་ཡོང་ཐབས་དང་འདིའི་རྩལ་སོགས་
ལག་བསྟར་བྱས་ན། དུས་ཚོད་ཐུང་ཐུང་ཞིག་གི་ནང་དུ་གོམས་ལོབ་
ཡོང་ཐུབ། སྤྲེའུའི་བསམ་བློ་བཅོས་པར། ཐབས་ལམ་ཡག་ཤོས་ཤིག་ནི།
ངས་བརྗོད་པའི “རིག་པ་གཅིག་སྒྲིལ་གྱི་དཔེ་ཀློག” ཞེས་པ་དེ་ཡིན།
རྟག་ཏུ་ཁྱེད་ཀྱི་བསམ་བློ་ནི་ཤོག་ངོས་ནས་ཉིན་མོའི་རྨི་ལམ་མམ།
སེམས་ཁྲལ་དུ་འཁྱམ་གྱི་ཡོད་པས།སྐབས་དེར་ལག་པ་གཡས་ཀྱི་ཤོག་
ངོས་ཀྱི་ཟུར་མཐའི་སྟོང་ཆར་ཞིབ་བཤེར་རྟགས་མཚན་ཞིག་བཟོས།
སྟབས་བདེའི་བྱེད་སྒོ་འདི་ཡིས། ཁྱོད་དོ་སྣང་ཞན་པོ་ཇི་ཙམ་ཡིན་པར་
རྟོགས་སུ་འཇུག་པ་དང༌། ཤེས་རྟོགས་ནི་འཕོ་འགྱུར་གྱི་ལམ་བུ་དང་
པོ་ཡིན་པས། ཤེས་པ་གསལ་དུ་འགྲོ་བ་དང་། ཤེས་པ་ཞི་ལྷིང་ཡོང་བར།
ཁྱེད་ལ་མཁོ་བའི་ཐབས་ལམ་བསྐྲུན་པར་རོགས་འདེགས་བྱ་ཡོང་།

དྲི་བ་གཏོང་མཁན་ཡག་པོ་ཞིག་བྱོས།

རྒྱ་ཡི་གཏམ་དཔེ་ཞིག་ཏེ། "དྲི་བ་འདྲི་མཁན་གྱི་མི་དེ་སྐར་མ་
ལྔ་ཙམ་གྱི་རིང་དུ་གླེན་པ་ཞིག་ཡིན་སྲིད། དྲི་བ་མི་འདྲི་མཁན་དེ་མི་
ཚེ་གང་བོར་གླེན་པར་འགྱུར།" འདིས་བདག་ལ་ཉེ་ཆར་ཚོགས་ཤོག་
ནང་གི་དྲིལ་བསྒྲགས་སྡེ་ཚན་གྱི་ཚན་པ་ཞིག་བཀླགས་པ་དེའི་སྐོར་
ལ་བསམ་གཞིག་བྱེད་དུ་བཅུག “ཟླ་བ་བརྒྱད་པའི་ཚེས 28 རེས་
གཟའ་སྤེན་པ་ཉིན་གྱི་ཕྱི་དྲོ་ཆུ་ཚོད4 པར།གྲོང་པའི་ཉེ་འགྲམ་གྱི་སྨན་
རྫས་ཚོང་ཁང་ན། ངས་མཐོང་པའི་ཚར་ལྤགས་རྒྱ་སྨུག་གི་སྟོད་གོས་
གོན་བའི་བུད་མེད་མཛེས་མ་ཁྱོད་ལ་ཞུ་རྒྱུར། བརྙན་དེབ་ཀྱི་མདུན་
ངོས་ཚན་པ་ཞིག་གི་ནང་དུ་ཁྱེད་ངའི་སེམས་སུ་འཐད་བྱུང་། ང་ཁྱོད་
ལ་ཐུག་འདོད་ལ་ཡིག་འབྲེལ་བྱ་འདོད།”དྲིལ་བསྒྲགས་བྱེད་མཁན་གྱི་
མི་དེས་ཁ་པར་ཨང་གྲངས་བཞག་སོང་། དབང་ཐང་གིས་ཁོང་ལ་རྨི་
ལམ་དུ་ཡོད་པའི་བུད་མེད་དེ་ཐུག་པའི་གོ་སྐབས་ཤིག་ཧ་ལམ་བསྟེར་
བ་དང་། ཁོང་གིས་གོ་སྐབས་དེ་ཆུད་ཟོས་སུ་བཏང་བའི་རྐྱེན་པས། ད་
ནི་ཁོང་གིས་སྐད་ཆ་མ་དྲིས་པའི་འགྱོད་སེམས་ཀྱི་བདེན་དཔང་ནི།
བུད་མེད་དེ་རྙེད་རེ་བྱས་ཏེ་གསར་ཤོག་ཏུ་དྲིལ་བསྒྲགས་སྐྱར་འཇོག་
བྱེད་ཀྱི་ཡོད། ཁྱོད་ཀྱིས་ཇི་ཙམ་དྲིས་ན། ཁྱོད་ལ་དེ་ཙམ་ཐོབ་རུང་། དྲི་
བ་འདྲི་མཁན་ལེགས་པོ་ཞིག་ཆགས་པར་སྦྱོང་བསྡར་མང་པོ་དགོས།
ལམ་སློང་ནི་གྲངས་ཀའི་རྩེད་མོ་ཞིག་རེད། “འབེན་གྱི་ནག་ཐིག་
ལ་ཕོག་པའི་མདའ་ཀུན་པོ། ཐེངས་བརྒྱ་ཙམ་འཕངས་པའི་འབྲས་བུ་
ཞིག་ཡིན་།” ཞེས་ནང་པའི་མཁས་པ་ཞིག་གིས་བརྟག་ཡོད། འབྱུང་
འགྱུར་གྱི་གཟའ་འཁོར་ན། ཁྱེད་ཀྱི་ཆེས་དགའ་ཤོས་ཀྱི་ཟ་ཁང་དུ་ཅོག་
ཙེ་ཡག་པོ་ཞིག་དང་། ཁྱེད་ཀྱི་ཉེ་འཁོར་ན་འཁྱགས་སྤྲིའི་ཚོང་ཁང་དུ་
རིན་མེད་ཆུ་སྐྱོགས་ཆུང་ཆུང་ཞིག ཡང་ན། རྗེས་མ་ཁྱེད་ཀྱི་གནམ་
གྲུའི་ཕེབས་བསུ་ལེགས་ཏུ་གཏང་དགོས་པ་སོགས་ཀྱི་ཐད་སྐད་ཆ་དྲིས་
ཏེ༑ ཁྱེད་ཀྱི “དྲི་བའི་ཤ་རྒྱུས”མཉེན་པོ་བཟོས། ཁྱེད་ཀྱི་མི་ཚེ་ནང་དུ་
དགོས་འདོད་རྣམས་ཀྱི་ཆེད་དུ་ལྷག་བསམ་རྣམ་དག་གིས་སྐད་ཆ་དྲིས་
དང་། ཁྱོད་ལ་ཐོབ་པའི་ཚད་ཧ་ཅང་མཐོ་བས་ཧ་ལས་ངེས། མི་ཞིག་ལ་
ཅི་ཞིག་དགོས་ཚེ། དེའི་ཕྱིར་དུ་སྐད་ཆ་ཞིག་དྲིས་ན། མ་མཐར་ནས་
ཁོང་ལ་དེ་ཐོབ་པའི་གོ་སྐབས་ལྡན་པ་དང་། སྐད་ཆ་མི་འདྲི་མཁན་
དེ་ལ་གོ་སྐབས་ཀྱང་མེད་པ་དྲན་དགོས། ངའི་གྲོགས་པོ་དང༌། ལས་
རོགས་མཱར་ཁི་ལྦེག་ཋོར་ཧན་སེན་
རང་གིས་རང་ལ་བརྩི་མཐོང་བཅངས་པའི་ཐད་དུ་མཁས་པ། རྗའེ་ཁི་
ཁན་ཧྥེལ་ཌྷི་སོགས་ཀྱིས་བྲིས་ཤིང་། ངའི་ཆེས་
དགའ་ཤོས་ཀྱི་དཔེ་དེབ་ཏུ་གྱུར་པའི་དཔེ་དེབ 《ཨ་རབ་ཀྱི་ཆ་རྐྱེན།》
་ཞེས་དྲི་བའི་ནུས་སྟོབས་སྐོར་དེའི་ནང་
དུ་ལག་ལེན་གྱི་བསམ་བློ་དང་སྟབས་བདེའི་ཐབས་ལམ་བརྗོད་བྱ་དུ་
བྲིས་ཡོད་ལ།ཧུར་སྐྱེད་ལུང་འདྲེན་གྱིས་ཕྱུག་པ་སྟེ། “མི་ཚེ་དང་འབྲེལ་
བའི་ཁྱད་མཚར་བ་ཞིག་ནི། ཁྱོད་ཀྱིས་ཆོས་གང་ཞིག་ལ་དང་ལེན་བྱེད་
ཀྱི་མེད་ན། ཧ་ཅང་བཟང་པོ་ཞིག་ནི། ཆོས་དེ་ཁྱོད་ལ་ཡང་ཡང་ཐོབ་པ་
དེའོ།”ཅེས་སོ་མིར་སེ་ཋི་མོའོ་གྷམ་
གྱིས་བརྗོད་ཡོད།

ཁྱེད་ཀྱི་ལས་ཀའི་ཚད་མཐོའི་དོན་སྙིང་ལ་བལྟ་དགོས།

ངའི་ཆེས་དགའ་ཤོས་ཀྱི་བརྙན་དེབ་ཅིག་ནི་མྱུར་བའི་སྤྱི་གཉེར་
ཁང་ཞེས་པ་དེ་ཡིན། འདི་ཡིས་ལས་ཀས་འཛམ་གླིང་གསར་པ་ན་
ངལ་དུབ་སངས་པའི་ངང་འགྲོ་བ་མི་ལ་ཁ་ཕྱོགས་ཤིག་སྟེར་གྱི་འདུག
ཉེ་ཆར་གནད་དོན་ཞིག་གི་ཐོག་ཏུ། “དེ་རིང་གི་མགོ་ཁྲིད་ཀྱི་གོ་
དབང་ནི་དངུལ་བཟོ་བ་ཙམ་མིན། འདི་ནི་བདེན་དོན་ཐོག་ལ་འགྲོ་
རྒྱུའོ།” ཞེས་སློབ་དཔོན་སེའེ་ལེ་བྷི་རོན་གྱིས་གསུངས་འདུག་པས། གུས་པར་བསམ་བློ་
བཏང་དགོས་པ་བཟོས། སྔ་མོའི་དུས་སུ་ང་ཚོ་མང་ཆེ་བ་ཞིག་འགྲོ་
སོང་གི་རིན་པ་སྤྲོད་པའི་ལས་ཀ་ཞིག་ཡོད་ན་ཡིད་ཚིམ་གྱི་རེད། ཡིན་
ནའང་། ད་ལྟའི་ཆ་ལ་མཚོན་ན། ང་ཚོས་ལས་ཀ་ན་སྲེད་ཞེན་ཆེན་
པོ་བྱེད། དགོས་དོན་ལེགས་སྒྲུབ་དགོས་པ་དང་། རྣམ་པ་གསར་པའི་
གདོང་ལེན་བྱེད་ཕྱོགས། འཚར་ལོང་། དགའ་སྤྲོ། ང་ཚོ་རང་ཉིད་ལས་
ལྷག་པའི་དངོས་པོ་གཞན་ཞིག་གི་ཆེད་དུ་གསོན་ཡོད་པའི་ཚོར་འདུ་
ཡོད་པ་སོགས་རེད། ཐ་སྙད་ཅིག་གི་ནང་དུ་ང་ཚོས་གོ་དོན་འཚོལ་གྱི་
ཡོད། ཁྱེད་ཀྱི་ལས་ཀར་དོན་སྙིང་འཚོལ་བའི་ཐབས་ལམ་ལེགས་ཤོས་
ཤིག་ནི། ཁྱེད་ཀྱི་ཁོར་ཡུག་ན་ཁྱེད་ཀྱི་ལས་ཀའི་ཤུགས་རྐྱེན་གྱི་གོ་
རྟོགས་ཡོང་ཆེད། དྲི་བའི་ཐབས་ལམ་བེད་སྤྱོད་བྱེད་པ་དེ་ཡིན། ངའི་སྤྱི་
གཉེར་ཁང་གིས་ཕུལ་བའི་ཞབས་ཕྱི་དང་ཐོན་རྫས་ལས་མཐར་ཐུག་
སུ་ལ་ཁེ་ཕན་ཡོང་བ་དང་། ཉིན་རེའི་ངའི་འབད་བརྩོན་གྱིས་ཁྱད་པར་
ཅི་ཞིག་བྱེད་ཐུབ་པ་སོགས་རང་ཉིད་རང་གིས་དྲི་བ་འདི་ལྟ་བུ་སྐུལ་
དགོས། ཁྱེད་ཀྱིས་འདི་ལྟར་བྱས་ཚེ། ཁྱེད་ཀྱིས་རེག་པའི་ཚེ་སྲོག་དག་
དང་། ཁྱེད་ཀྱིས་སྒྲུབ་པའི་བྱ་བ་གཉིས་ཀྱི་བར་འབྲེལ་ཐག་དེ་ཤེས་ཡོང་།
དཔེར་ན། ཁྱེད་ཉིད་སློབ་དཔོན་ཞིག་ཡིན་ཚེ། ཁྱེད་ཀྱི་ཆེད་ལས་ཀྱི་ཁྲོད་
དུ་འགྲོ་བཞིན་པའི་འཕོ་འགྱུར་ཆེན་པོ་དེའི་ཐོག་ལ་སྣང་བ་མ་སྦྱིན།
ཁྱེད་རང་ཉིན་ལྟར་འཛིན་ཁང་དུ་འཛུལ་ཏེ། གཞོན་སྐྱེས་རྣམས་ཀྱི་ཀླད་
པ་བཟོ་ལྟ་བཟོ་བའི་ཁེ་དབང་ཡོད་པ་དེ་དྲན་དགོས། ཁྱིམ་བདག་དང་
ཕྲུ་གུ་མང་པོ་ཞིག་གིས་ཁྱོད་ལ་བརྟེན་ནས་ཡོད། གལ་སྲིད་ཁྱེད་དཔལ་
འབྱོར་གྱི་སློབ་གསོ་བ་ཞིག་ཡིན་ན། མི་རྣམས་ཀྱིས་རྒན་ཡོལ་སྔ་པོ་
བྱེད་ཐུབ་པ་དང་། ཁོང་རྣམས་ལ་དགོས་པའི་སྡོད་ཁང་བསྐྲུན་ཐུབ་པ།
དམིགས་འདུན་བསྐོང་ཐུབ་པ་སོགས་ལ་ཕན་ཐོགས་ཡོང་བའི་རྩ་དོན་
ལ་གནས་དགོས། གལ་ཏེ་ཁྱེད་ཉེན་སྲུང་མ་འཇོག་གི་ཆེད་ལས་པ་ཞིག་
ཡིན་ཚེ། མི་རྣམས་ཀྱི་འཚོ་བའི་ཁྲོད་དུ་ཁྱེད་ཀྱིས་བདེ་འཇགས་བསྐྲུན་
ཐུབ་པ་དང་།ཁོང་རྣམས་རོགས་རམ་དགོས་པའི་གནས་སྟངས་སུ་ལྷུང་
བའི་དུས་ལ་ཞབས་ཕྱི་བསྒྲུབ་པ།
གལ་སྲིད་ཁྱེད་སིལ་ཚོང་གི་དྲུང་ཡིག་ཅིག་ཡིན་ཚེ། ཁྱེད་ཀྱི་ལས་
ཀས་མི་རྣམས་ལ་ཞབས་ཕྱི་ཇི་ཙམ་ཐོན་གྱི་ཡོད་པ། ཁྱེད་ཀྱིས་ཕུལ་
བའི་ཐོན་རྫས་དག་གིས་ཁོང་རྣམས་ཀྱི་འཚོ་བར་དགའ་སྤྲོ་ཇི་ཙམ་
སྤེལ་ཀྱི་ཡོད་པའི་ཐོག་བསམ་བློ་ཐོངས། ཁྱེད་ཀྱི་ལས་ཀས་རིན་ཐང་ཇི་
ཙམ་སྣོན་གྱི་ཡོད་པ་དང་། ཁྱེད་ཀྱིས་ཞབས་འདེབས་ཇི་ཙམ་སྒྲུབ་ཀྱི་
ཡོད་པའི་ཐོག་དམིགས་གཏད་བྱས་པས། ཆོག་ཤེས་དང་ཀུན་སློང་གི་
ཚད་གཞི་ལ་ཡར་རྒྱས་ཀྱི་རྣམ་པ་མཐོང་ཐུབ། འགྲོ་བ་མི་ཡི་བླ་སྲོག་ལ་
མི་གཞན་གྱི་མི་ཚེའི་ནང་དུ་ཁྱད་པར་ཞིག་བྱ་དགོས་སྙམ་བའི་འདོད་
མོས་ལས་དངོས་པོ་འགའ་ཞིག་གིས་ནུས་ཤུགས་སྦྱིན་ཐུབ། བདག་
ཉིད་ཆེན་པོ་གྷན་དྷི་ནལ་སོན་མན་ཌྷ་
ལཱ་དང་བཙུན་མ་ཋི་རེ་སཱ་སོགས་ཀྱིས་འདིའི་སྐོར་ཤེས། ངས་སེམས་ཤུགས་སྤར་བཞིན
པའི་ཁྲོད་དུ། ཁྱེད་ཀྱི་བསམ་བློ་འགྱུར་བ་ཆུང་ཆུང་ཞིག་སོང་ཡོད་ན།
ཁྱེད་ཀྱི་མི་ཚེ་ན་བདེ་སྐྱིད་ཀྱི་ཚོར་བ་གསར་པ་ཞིག་འོང་།

དཔལ་སྙིང་ལྡན་པའི་དཔེ་དེབ་དག་གི་མཛོད་ཁང་ཞིག་
བཞེངས་སྐྲུན་བྱོས།

ངའི་དཔེ་དེབ་བཀླགས་ཡོད་པ་དང་། ཡང་ན་ངའི་དཔེ་དེབ་སྒྲ་
སྡུད་འཁོར་ལོ་བརྒྱུད་དེ་ཉན་མྱོང་བའི་མི་རྣམས་ཐུག་ནས།ངས “ཁྱེད་
ཀྱི་དེ་དཔེ་དེབ་བཀླགས་པའི་རྗེས། ང་སེམས་འགུལ་ཐེབས་ཤིང་སྒུལ་
ཤུགས་སྦྱིན་བས། ང་དེ་མ་ཐག་ཕྱི་རོལ་དུ་སོང་ནས་མི་ཚེ་ལེགས་
བཅོས་བྱེད་ཐབས་ཀྱི་དཔེ་དེབ་བཅུ་ཉོས།དེ་དག་ཆ་ཚང་བཀླགས་པས།
ཁྱེད་ཀྱིས་ཤེས་པ་བཞིན། དེ་དག་གིས་བདག་ལ་འགྱུར་ལྡོག་ཆེན་པོ་
བཏང་།” ལྟ་བུ་ཐོས་པ་ལས་ལྷག་པའི་དགའ་སྤྲོ་བསྟེར་ཐུབ་མཁན་གྱི་
ཆོས་ཧ་ཅང་ཉུང་། ངས་མི་ཚེའི་མགོ་ཁྲིད་ཀྱི་གོ་དབང་ཐད་དུ་དཔེ་དེབ་
འབྲི་རྒྱུ་ཁོ་ན་མིན། ང་ནི་མི་ཚེའི་མགོ་ཁྲིད་གོ་དབང་གི་སློབ་གཉེར་བ་
གཏོང་ཕོད་ཅན་ཞིག་ཡིན། ངས་སྔ་དུས་ནས་བརྗོད་པ་བཞིན། ང་ལ་
ཤེས་ཡོན་བསླབ་པ་དང་། བློ་མུན་སངས་པར་བྱེད་པའི་མཐར་ཐུག་
གི་རྒྱུ་ནོར་ཐོབ་ཆེད། དཔེ་ཁང་གི་བང་ཁྲི་རྣམས་མྱུལ་ཏེ་དཔེ་མཛོད་
ཁང་དུ་དུས་ཚོད་ཚད་མེད་གཏོང་ལ། ངས་བཀླགས་པའི་དཔེ་དེབ་ནས་
ཆེས་རིན་ཐང་ཆེ་བའི་དཔེ་དེབ་འགའ་ཨ་སྒོར་ཉུང་ཉུང་རེས་ཉོ་ཐུབ་
པས།རྒྱུན་དུ་དཔེ་དེབ་རྙིང་པ་བཙོང་སའི་ཚོང་ཁང་དེ་ལ་འགྲོ་རྒྱུར་
དགའ།དཔེ་དེབ་ཅི་ཞིག་ཀློག་ཡང་ཁྱོད་ཀྱི་ཤེས་པ་འཕེལ་ཡང་། འཛམ་
གླིང་འདིའི་ནང་དུ་བྱ་བ་ཧ་ཅང་མང་པོ་ཞིག་བསྒྲུན་རྒྱུ་ཡོད་པར་བརྟེན།
ཁྱེད་དཔེ་ཀློག་ལ་ཞུགས་དུས་དཔེ་དེབ་འདེམ་སྒྲུག་ཤེས་དགོས། ངས་
ཁྱེད་ལ་དྲན་སྐུལ་ཞིག་བྱེད་རྒྱུ་ལ། ཐོ་རེའུ་ཡིས “མིའི་
ཆེས་ཡ་རབས་ཀྱི་བསམ་བློ”བརྗོད་བྱར་བཀོད་པའི་དཔེ་དེབ་རྣམས་
ལ “དཔལ་སྟོབས་ཀྱི་དཔེ་དེབ”ཅེས་འབོད་ཀྱི་ཡོད། དཔེ་དེབ་འདི་ལྟ་
བུ་བཀླག་རྒྱུར་དུས་ཚོད་མང་ཙམ་ཐོངས། རིགས་པ་སྨྲ་བ་གྲགས་ཅན།
ཨའེ་ཕེག་ཋའེ་ཆེའུ་སི་དང་ཁོན་ཧྥོའུ་ཤེའུ་སི་སོགས་ཀྱི་མཛད་རྗེས་ལས་ཁྱོད་ཀྱིས་གཏིང་ཟབ་པའི་ཤེས་
བྱ་བླངས། སྙན་ངག་པ་མཁས་པ། ཨལ་ཧྥི་རའེ་ཌྷི་ལོར་ཌྷ་ཋན་ནེ་སོན
་དང་ཨེ་མེ་ལེ་ཌྷ་ཁེན་སོན་དང་རྗོན་ཁེའེ་ཚི་སོགས་ཀྱི་
སྙན་ངག་དང་། ལེའོ་ཁཱོལ་སི་ཋོའེ་དང་ཧིར་མན་
ཧའེ་སི་བྷི་རོན་ཋེ་སི་སོགས་
ཀྱི་བརྩམས་སྒྲུང་སྦྱོངས་། བདག་ཉིད་ཆེན་པོ་གྷན་དྷི་དང་ཨལ་བྷིར་ཋི་ཨན་སི་ཐན་
རྗེ་བཙུན་མ་ཋི་རེ་སཱ་སོགས་ཀྱི་རྩོམ་ཡིག་ཀློགས།
ཉིན་ཞིག་གི་ནང་དུ་རླབས་ཆེའི་མཛད་རྗེས་འདི་དག་དང་སྐར་
མ་འགའ་ཡི་རིང་དུ་སྦྲེལ་ཐུབ་ཚེ། དོན་ངོ་མ་མི་ཚེ་ནི་ཅི་ཞིག་ཡིན་
པར་རྟོགས་ཡོང་པ་དང་། མཐར་ཐུག་གི་ཁྱེད་ཀྱི་གཤིས་རྒྱུད་ལ་ཕན་
ནུས་ཆེན་པོ་སྤེལ་ཐུབ། གཏམ་གླེང་ལེ་ཚན་གྱི་སྐར་ཆེན། ལའེ་རེ་
ཁིང་ལ་ཁོང་གི་མི་ཚེའི་བརྒྱུད་རིམ་དུ་འགྱོད་པ་
ཆེ་ཤོས་དེ་གང་ཞིག་ཡིན་པའི་ཐོག་སྐད་ཆ་དྲིས་པས། “ངས་རླབས་
ཆེན་གྱི་དཔེ་དེབ་དེ་དག་གི་ཤེས་བྱ་ཐོབ་ཐུབ་པ་བྱས་ཡོད་ན་སྙམ་གྱི་
འདུག”ཞེས་ལན་བཏབ། འདིར “དཔའ་སྟོབས་འབར་བའི་དཔེ་དེབ་
འགའ་ཞིག་ཡོད་པས། ངའི་མི་ཚེ་འགྱུར་བ་བཏང༌། གསོན་ཤུགས་དང་
བརྟག་ཅིང་དཔྱད་པའི་ངང་གནས་ཐུབ་པར། ཤེས་རབ་དང་ཧུར་སྐྱེད་
བསྟེར་བྱུང་། གལ་སྲིད་ཁྱེད་ཀྱིས་འདི་དག་ཆ་ཚང་བ་ཞིག་བཀླགས་ཏེ།
ཁོང་ཚོའི་ཤོག་ངོས་ནས་སློབ་གསོ་དེ་དག་ལག་བསྟར་བྱེད་ཀྱི་ཡོད་ན།
ཁྱེད་ཀྱིས་རོགས་པ་བྱ་ཐུབ་ཀྱི་མ་རེད། འོན་ཀྱང་། དོན་དམ་གྱི་ཁྱེད་ཀྱི་
མི་ཚེའི་གནས་སྟངས་གོང་འཕེལ་བཏང་ཐུབ།
 སན་ནེ་ཁཱ་ཡིས་བརྩམས་པའི 《ཞི་དུལ་གྱི་འཕྲིན་
ཡིག་ཅིག》
རྗོན་མའེ་ཁི་ཌྷོ་ནོལ་ཌྷི་ཡིས་
བརྩམས་པའི 《སློབ་དཔོན་ཞིག་གི་བསླབ་བྱ།》
 མཱར་ཁོའུ་སི་ཨོའུ་རེ་ལེའུ་སི་
ལགས་ཀྱིས་མཛད་པའི་སྒོམ་སྒྲུབ།
བྷེན་རྗ་མེན་ཧྥི་རན་ཁི་ལེན་
ལགས་ཀྱིས་མཛད་པའི《རང་རྣམ།》
 ཨོ་གྷི་མན་ཌྷི་ནོ་བརྩམས་པའི 《རྒྱལ་
ཁའི་སློབ་གླིང་།》
 ཁི་ལིའོ་ཌྷི་བྷི་རེས་ཋོལ་གྱིས་བརྩམས་
པའི《ཡིད་རྟོན་གྱི་སྒྱུ་འཕྲུལ།》
ཧིར་མན་ཧའེ་སི་ཡིས་བརྩམས་པའི
《སིདྡྷི་ཨརྠ།》 (སིདྡྷི་ཨརྠ་ནི་ལེགས་སྦྱར་སྐད་ཡིན་ལ་
དོན་ནི་ནོར་གྱི་དངོས་འགྲུབ་ཅེས་པའོ། །)
·མའེ་ཁི་སི་ཝལ་མཱལ་ཚི་ཡིས་བརྩམས་
པའི 《ཀླད་པའི་རང་འགུལ་རིག་པ།》
 རྗོའོ་སེ་ཧྥི་མཱར་ཧྥེ་ཡིས་བརྩམས་པའི་
《ཚོར་ཤེས་ཕྲ་མོའི་ནུས་སྟོབས།》
རྗེམ་སི་ཨ་ལཱན་ལགས་ཀྱིས་མཛད་པའི་
《མིའི་རིགས་ཀྱི་བསམ་བློ་བ་ཞིག་བྱོ》
མེ་ཧཱ་ལེ་ཡིས་
བརྩམས་པའི《བཞུར།》
 ནེ་ཕོའོ་ལཱེན་ཧེལ་གྱིས་བརྩམས་པའི
《བསམ་གཞིག་དང་ཕྱུག་འགྱུར།》
ཆར་ལེའེ་རྗོན་སི་
ཡིས་བརྩམས་པའི《མི་ཚེ་ནི་ངོ་མཚར་ལྡན་པ་ཞིག》

ཁྱེད་ཀྱི་ནུས་རྩལ་གོང་འཕེལ་ཐོངས།

“མི་ཚེའི་ཆག་སྒོ་ནི་ཤི་བོ་མིན། འོན་ཀྱང་། ང་ཚོ་འཚོ་གནས་
བྱེད་བཞིན་པའི་སྐབས། ང་ཚོའི་རྒྱུད་དུ་ཡོད་པ་ཅི་ཞིག་འཆི་རུ་འཇུག་
ཚེ། དེ་ཤི་བོ་ཡིན།”ཞེས་སྔོན་མ་ཞིག་ལ་ནོར་མན་ཁོའོ་སེན་སི་ཡིས་བྲིས། “འགྲོ་བ་མི་རྣམས་ཀྱིས་མྱོང་པའི་
སྒེར་གྱི་ཕམ་ཁ་ཆེས་ཆེ་བ་དེ།མི་ཞིག་ཅི་ཞིག་ཆགས་ཐུབ་པའི་ནུས་པ་
ཡོད་པ་དང་། དངོས་སུ་ཅི་ཞིག་ཆགས་ཡོད་པའི་བར་གྱི་ཁྱད་པ་དེས་
བཟོས།”ཞེས་གོང་དང་གཅིག་མཚུངས། ཨ་ཤི་ལའེ་མོན་ཋཱ་གྷོ་ཡིས་བྲིས་ཡོད། སྟབས་བདེ་ཡིས་འཚོ་གནས་བྱེད་
བཞིན་པ་དང་། དོན་དམ་དུ་གསོན་པ་གཉིས་ཀྱི་དབར་ཁྱད་པར་ཡོད།
ལས་སླ་བོའི་ངང་འཚོ་བཞིན་པ་དང་། བདེན་དོན་གྱིས་དར་བཞིན་པ་
གཉིས་ཐ་དད་ཡིན། སེམས་པ་ཕམ་དགོས་པའི་ཡུལ་ཞིག་ནི། མི་སོ་
སོའི་ནང་དུ་ཡོད་པའི་འགྲོ་མིའི་ལེགས་སྐྱེས་དེ་མ་རིག་ནས། ཁོང་ཚོའི་
འཚོ་གནས་སྐབས་ཀྱི་ཆེས་རྩ་ཆེན་གྱི་ལོ་ངོ་དེ་དག་ན། རྫོང་ལག་གི་
ནང་དུ་གློག་བརྙན་བལྟ་ཆེད་བྱ་བ་ལས་རྩ་དགོངས་ཞུ་ཡི་ཡོད། ངའི་
གཏམ་བཤད་ཀྱི་ནང་དུ། གལ་སྲིད་ང་ཚོས། ང་ཚོའི་རྒྱུད་དུ་ཡོད་པའི་
འཇོན་ཐང་དང་ནུས་པར། ཉིན་མོའི་འོད་ཟེར་ལྟ་རུ་འཇུག་ཚེ། ང་ཚོའི་
རྒྱུད་དུ། ང་ཚོ་གཉིད་ལས་སད་པར་བསྒུགས་ནས་ཡོད་པའི་འཛད་མེད་
ཀྱི་འཇོན་ཐང་དང་ནུས་པ་ལྡན་པའི་སྐོར་ཚོགས་ཞུགས་པ་རྣམས་
ལ་གནའ་བོའི་རྒྱ་གར་གྱི་ལྷ་སྒྲུང་གཏམ་རྒྱུད་ཅིག་ནས་འདྲེན་པའི་
སྒྲུང་ཞིག་བཤད་ཀྱི་ཡོད། ལོ་ངོ་སྟོང་ཕྲག་མང་པོའི་གོང་དུ། སུ་ཞིག་
འཛམ་གླིང་གི་སྟེང་དུ་སོང་ན། དེ་ནི་ལྷར་བརྩིས། འོན་ཀྱང་། འགྲོ་བ་
མིའི་རིགས་ཀྱིས་ཚད་མེད་ཀྱི་ནུས་མཐུ་འདི་སྐུར་འདེབས་བྱས། དེ་
བས། དཀོན་མཆོག་གིས་ཁྱད་འཕགས་ཀྱི་ནུས་མཐུའི་འབྱུང་ཁུངས་
འདི་སུས་ཀྱང་མ་རྙེད་པའི་ས་ཞིག་ལ་སྦས་པའི་ཐག་གཅོད་བྱས། དེ་
ནས། འདི་ལྟ་བུ་ཞིག་གང་ཞིག་ན་སྦས་ཐུབ་བམ་ཞེས་དྲི་བ་སླེབས།
སློབ་སྟོན་པ་དང་པོ་དེས། འདི་ས་གཞིའི་གཏིང་གི་ཟབ་ས་ཞིག་ལ་
སྦས་ཐུབ་པའི་བསམ་འཆར་བཏོན་དུས། དཀོན་མཆོག་གིས། “མ་
རེད། མཐའ་མར་གང་ཟག་ཞིག་གིས། འདི་རྙེད་ཐུབ་པའི་ཚད་ཀྱི་ས་ཡི་
གཏིང་བྲུ་ནས་རྙེད་ཀྱི་རེད”ཅེས་ལན་གནང་། སློབ་སྟོན་པ་གཉིས་པ་
དེས། “གལ་སྲིད་ཁྱད་འཕགས་ཅན་གྱི་ནུས་མཐུའི་འབྱུང་ཁུངས་འདི།
ཆེས་ཟབ་པའི་མཚོའི་གཏིང་ལ་བཞག་ན་ཅི་འདྲའམ” ཅེས་བསམ་
འཆར་བཏོན་པས། དཀོན་མཆོག་གིས། “མ་རེད། མཐའ་མར་གང་
ཟག་ཅིག་གིས་རྙེད་ཚད་ཀྱི་ས་ཡི་གཏིང་པ་བྲུ་ནས་རྙེད་ཀྱི་རེད།”ཅེས་
ལན་བཏབ། སློབ་སྟོན་པ་གསུམ་པ་དེས། “འོ་ན། ང་ཚོས་འདི་ཆེས་
མཐོ་ཤོས་ཀྱི་རི་བོའི་རྩེ་ལ་མི་འཇོག་པ་ཅི་ཞིག་ཡིན་ནམ” ཞེས་བརྗོད་
པས། དཀོན་མཆོག་གིས་དེ་མ་ཐག མ་རེད། “ཏན་ཏན་མཐའ་མར་
གང་ཟག་ཞིག་གིས་ཆེས་མཐོ་ཤོས་ཀྱི་རི་རྩེའི་ཚད་གཞི་འཇལ་ནས་
རྙེད་ཀྱི་རེད” ཅེས་ལན་བཏབ། དེ་ནས།དུས་ཚོད་འགའ་ཞིག་གི་རིང་དུ་
བསམ་ཞིབ་བྱས་རྗེས།དཀོན་མཆོག་གིས་ཐབས་ལམ་འདི་རྙེད། “འགྲོ་
བ་མི་ཡོངས་ཀྱི་ནུས་མཐུ། འཇོན་ཐང་།དམིགས་ཡུལ་སོགས་ཀྱི་འབྱུང་
ཁུངས་འདི།འཛམ་གླིང་སྟེང་གི་སྐྱེས་པ་དང་།བུད་མེད།ཕྲུ་གུ་ཀུན་པོའི་
སེམས་ཀྱི་ནང་དུ་འཇོག་ན།ཁོང་ཚོས་ནམ་ཡང་འདི་ལ་བལྟ་མི་དྲན།”
བྱང་ཨ་རིའི་ས་ཆ་གང་སར། ཚོགས་སྡེ་ཁག་ཏུ་ངའི་ལས་བྱེད་པ་
རྣམས་དང་མཉམ་དུ་བསྒྲུབས་པའི་ངའི་ལས་ཀའི་ཁྲོད་དུ་འདི་དང་
གཅིག་མཚུངས་མཐོང་། མི་ཧ་ཅང་མང་པོ་ཞིག་གིས། ཁོང་རྣམས་ཀྱི་
ནུས་པ་གོང་འཕེལ་གཏོང་བའི་ཚབ་ཏུ། སྐྱོན་ཆ་སྒོམ་སྟེ་དུས་ཚོད་ཧ་
ཅང་རིང་པོ་གཏོང་གི་འདུག ཁོང་ཚོ་ལ་ཡོད་པའི་ནུས་པ་དེར་དོ་སྣང་
མ་བྱས་ནས།ཅི་ཞིག་མེད་ན།དེ་ལ་དམིགས་པ་གཏད་ཀྱི་ཡོད། ང་ཚོའི་
སྔོན་གྱི་ཆེས་གྲགས་ཅན་གྱི་མི་སྣ་རྣམས་ལ་ལམ་སློང་ཡོང་བར་ཐབས་
ལམ་སྟབས་བདེ་ཞིག་ཡོད། དེ་ནི་སོ་སོས་སོ་སོ་ངོས་འཛིན་བྱ་ཐུབ་རྒྱུ་
དེ་རེད། ཁོང་ཚོས། ཁོང་ཚོའི་ནུས་པའི་སྙིང་པོ་དག་ལ་བསམ་ཞིབ་བྱེད་
པའི་དུས་ཚོད་བཟོས། ཁྱད་འཕགས་ཀྱི་ཡོན་ཏན་འདི་དག་གིས། ཁོ་
ཚོ་གཞན་དང་མཚུངས་མེད་བཟོས། དུས་ཚོད་ལྷག་མ་རྣམས་གོམས་
གཤིས་བཟང་པོར་བསྒྱུར་བ་དང་། མི་ཚེའི་རྒྱ་སྐྱེད་འབྱུང་བ་སོགས་ལ་
བཏང་། ཁྱོས་ལྟོས་དང་། ང་ཚོ་ཚང་མ་སྐྱེས་སྟོབས་ཀྱི་ཤེས་རབ་ལས་
འཚར་ཡོང་བ་ཞིག་རེད། ཕལ་ཆེར། ཁྱེད་ཀྱིས་སྒེར་ལ་བདག་པའི་
ལེགས་སྐྱེས་དེ་ངོ་འབྱེད་པའི་དུས་ཚོད་གཏོང་ནས། དེ་དག་ཁྱེད་རང་
ཉིད་ཁྱད་དུ་འཕགས་པ་ཞིག་གི་བརྩི་འཇོག་བྱེད་སའི་ཚད་གཞི་དེར་
འཇོག་གི་ཡོད་ས་མ་རེད། ཁྱེད་ཀྱི་རྒྱུད་དུ་ཡོད་པའི་ནུས་པ་དེ་ཆ་ཚང་
བ་ཞིག་བེད་སྤྱོད་བྱེད་ཀྱི་ཡོད་དམ། གལ་སྲིད་བྱེད་ཀྱི་མེད་ཚེ། ཁྱེད་
རང་ཉིད་གཅིག་པུར་གནོད་པ་ཙམ་མིན་པར། ཁྱེད་ཀྱིས་འཛམ་གླིང་
དང་། ཁྱེད་ཀྱི་ནུས་མཐུ་ནས་ཕན་པ་ཐོབ་མཁན་གྱི་གང་ཟག་ཡོངས་
སུ་རྫོགས་པར་གནོད་པ་བྱེད་ཀྱི་ཡོད། “ང་ཚོའི་ཁྲོད་ཀྱི་ཆེས་ནུས་པ་
ཞན་པ་མི་ཞིག་ལའང་ལེགས་སྐྱེས་ཐོགས།འདི་ལྟ་ཚུལ་ཞིག་ལས་ཆུང་
ཙག་ཞིག་མཐོང་ཡང་། གང་ལྟར། ཁོང་ལ་མཚོན་ན། འདི་བྱེ་བྲག་པ་
ཞིག་ཡིན་པ་དང་། གལ་ཏེ་ཁོས་འདི་ལ་བརྩི་མཐོང་བྱས་ཏེ་བེད་སྤྱོད་
བྱས་ན། འདི་ནི་ཁོང་གི་མི་རིགས་ལའང་ལེགས་སྐྱེས་ཤིག་ཏུ་འགྱུར་
ཐུབ།” རཱ་སི་ཁེན་གྱིས་འདི་ལྟར་བརྗོད་ཡོད།

རང་བྱུང་ཁམས་དང་འབྲེལ་མཐུད་གྱིས།

ང་ཚོ་གྲངས་ལས་གཞལ་བའི་ཆ་འཕྲིན་གྱི་ལོ་རབས་ཤིག་ཏུ་
གནས་ཡོད་པ་འདྲ་ནའང་། དབྱིན་ཇི་ལུང་པར་དུས་རབས་བཅུ་བདུན་
གྱི་སྐབས་སུ་ཆ་སྙོམས་ཀྱིས། མི་ཞིག་གི་མི་ཚེ་གང་བོར་བཏོན་པའི་
གནས་ཚུལ་ལས་མང་བ་ཞིག ད་ལྟ 《ནེའུ་ཡོར་ཁིའི་གསར་ཤོག》
སྟེ་ཉིན་ཞིག་གི་ཚགས་ཤོག་ན་འགོད་ཀྱི་ཡོད། ལོ་ངོ་མང་པོ་ཞིག་གི་
རིང་དུ་རང་བྱུང་ཁམས་ཀྱི་ཁོར་ཡུག་དང་ལྷན་དུ་དུས་ཚོད་བསྐྱལ་བ་
ཡིས།ང་དང་ངའི་ཉེ་འཁོར་ན་ཡོད་པའི་འཇིག་རྟེན་ཁམས་ཆེན་པོ་དེའི་
དབར་མཐུད་པ་དང་། ཧ་ཅང་བྲེལ་འཚུབ་ཅན་ཀྱི་དུས་འདིར་ངའི་བླ་
སྲོག་བསྐྱར་གསོ་བྱེད་ཀྱི་ཡོད་པ་ཤེས་བྱུང་།
གཏམ་བཤད་བྱེད་སྒོ་དང་། དཔེ་དེབ་ལ་མཚན་རྟགས་འགོད་པ།
བརྒྱུད་ལམ་ཁག་གི་བརྙན་འཕྲིན་སྤེལ་བ་སོགས། བྲེལ་འཚུབ་ཅན་
གྱི་གཟའ་འཁོར་ཞིག་གི་རྗེས་སུ། ནགས་ཚལ་གྱི་ལྡུམ་རྭར་ལྷོད་ཀྱིས་
བསྡད་དེ། རླུང་བུས་གཡོ་བའི་ལོ་མ་རྣམས་ལ་རྣ་བ་གཏད་ཅིང་རོལ
མྱོང་བྱེད་དུས། ལྷིང་འཇགས་དང་ཞི་བདེ་ཡི་ཚོར་བ་ཞིག་བསྟེར། ངའི་
དགོས་གལ་དང་པོ་དེ་དག་གསལ་པོ་ངོས་འཛིན་ཐུབ་པ་དང་། ངའི་
འཁུར་འགན་རྣམས་ཡང་པོ་ཆགས་པའི་རྣམ་པར་འགྱུར་བ། ངའི་ཤེས་
པ་མཚམས་མེད་དུ་འཕེལ་ཐུབ་པ་སོགས། རང་བྱུང་ཁམས་དང་ལྷན་
དུ་གྲོས་བསྡུར་བྱེད་པ་ལས། ཁྱེད་ཀྱི་གསར་གཏོད་ཀྱི་ནུས་པའི་སྒོ་ཕྱེ་བ་
དང་། བསམ་བློ་གསར་པ་བསྐྲུན་པ་སོགས་ཀྱི་ལམ་བུ་མཆོག་གོ ནེའུ་
ཐོན་ཀུ་ཤུའི་སྡོང་བོའི་འོག་ཏུ་ངལ་གསོས་སྐབས། གོ་ལའི་
འཐེན་ཤུགས་ཀྱི་སྤྱི་འགྲོས་གཏན་ལ་ཕབ་པ་བཞིན། སི་ཝེ་སི་རྒྱལ་
ཁབ་ཀྱི་བཟོ་བཀོད་པ་ལྗོར་ལྗི་མའེ་སི་ཋི་རོལ་གྱིས་ཁོ་རང་རི་ལ་རྐང་འགྲོས་འགྲོ་སྐབས་རང་གི་
ཁྱིའི་ཐོག་ལ་འབྱར་ཡོད་པའི་བྱི་བཟུང་གི་འབྲས་བུར་བརྟག་དཔྱད་
ཞིབ་འཇུག་བྱས་མཐར་འཇབ་རྩིབ་རེག་འབྱར་བཟོས།
རང་བྱུང་ཁམས་ཀྱི་ཁོར་ཡུག་གིས། ང་ཚོའི་བསམ་པ་འགེང་བྱེད།
འཛད་མེད་ཀྱི་བབ་ཅོལ་བཀག་ཏེ། དངོས་སུ་ང་ཚོའི་རྒྱུད་ཀྱི་བཀྲག་
མདངས་དགྲོལ་ཐུབ། ཁྱེད་ཀྱི་རང་བྱུང་ཁམས་ལོངས་སུ་སྤྱོད་དུས།
ཁྱེད་ཀྱི་ཁོར་ཡུག་ལ་དོ་སྣང་ཆེན་པོས་བརྟག་ཞིབ་བྱོས། མེ་ཏོག་ཞིག་
གི་རང་བཞིན་ནམ། འོད་མདངས་ཀྱི་ཆུ་ཕྲན་ཞིག་ན་ཆུ་རྒྱུན་ཇི་ལྟར་
བཞུར་གྱི་ཡོད་པར་དཔྱད། ཁྱེད་ཀྱི་ལྷམ་ཕུད་དེ། རྐང་འོག་ལ་ཐུག་པའི་
རྩྭ་ཡི་ཚོར་བ་རོལ། རང་བྱུང་ཁམས་ཀྱི་དམིགས་བསལ་གྱི་ལེགས་
སྐྱེས་འདི་དག་ལོངས་སུ་སྤྱོད་པའི་ཁེ་དབང་ཡོད་པར། ཁུ་སིམ་གྱིས་
བཀའ་དྲིན་རྗེས་དྲན་ཞུ་དགོས། “ཉི་མ་ནུབ་པའི་ངོ་མཚར་དང་། ཟླ་
བའི་མཛེས་སྡུག་སོགས་ལ་ཡིད་སྨོན་སྐྱེས་ཚེ། ངའི་རྣམ་ཤེས་ནི་འཇིག་
རྟེན་བཀོད་པ་པོའི་ཕྱག་མཆོད་ན་བསྐྱོད” ཞེས་བདག་ཉིད་ཆེན་པོ་
གྷན་དྷི་ཡིས་བརྟག་པ་རེད།

འགྲོ་འོང་བར་གྱི་དུས་ཚོད་བེད་སྤྱོད་ཐོངས།

ཁྱེད་རང་ལས་ཁུངས་སུ་འགྲོ་འོང་གི་ལམ་གཅིག་ལ། ཆུ་ཚོད་ཕྱེད་
ཀ་རེ་ཉིན་ལྟར་གཏོང་དགོས་ཀྱི་ཡོད་ན། ལོ་གཅིག་ན་ཆུ་ཚོད་བརྒྱད་
ཅན་གྱི་བདུན་ཕྲག་དྲུག་ཙམ་རླངས་འཁོར་ནང་དུ་གཏོང་གི་ཡོད། དེ་
བས། རླངས་འཁོར་ནང་གི་རླུང་འཕྲིན་ནས་གསར་འགྱུར་མི་ལེགས་
པ་དེ་དག་སྒྲོག་ཡོང་དུས། ཁྱེད་ཀྱིས་སྒེའུ་ཁུང་ནས་ཕྱིར་གཅེར་ནས།
ཉིན་མོའི་རྨི་ལམ་ན་དུས་ཚོད་ཆ་ཚང་གཏོང་ཕོད་དམ། ངས་ངོ་ཤེས་
པའི་ཚད་མཐོ་བའི་ལམ་ལྷོང་ཅན་དང་ཤེས་ཚད་མཐོ་བའི་མི་ཧ་ཅང་
མང་པོ་ཞིག་གིས་གཅིག་མཚུངས་ཀྱི་གོམས་གཤིས་ཤིག་སྤྱོད་ཀྱི་ཡོད་
པ་ནི། ཁོང་ཚོས་རླངས་འཁོར་ནང་དུ་རླུང་འཕྲིན་ཉན་གྱི་ཡོད། འདི་
ལྟ་བུ་ཞིག་གིས། ཁོང་ཚོས་རླངས་འཁོར་གཏོང་བའི་དུས་ཚོད་ནི་སློབ་
གཉེར་ཀྱི་དུས་ཚོད་ལ་བསྒྱུར་བ་དང་། ལག་འཁྱེར་ཁ་པར་ནི་གཙུག་
ལག་སློབ་ཆེན་དུ་བསྒྱུར་གྱི་ཡོད། ཁྱེད་ཀྱིས་རླངས་འཁོར “འཁོར་
ལོ་སྟེང་གི་སློབ་ཆེན” ན་བསྒྱུར་བ་ནི། ཁྱེད་ཀྱིས་འཛུགས་པའི་མ་རྩ་
ལེགས་ཤོས་ཤིག་ཡིན། ལས་ཀར་ངལ་དུབ་དང་། ཕམ་ཉེས། སེམས་
སྟོབས་ཞུམ་པ་སོགས་ཀྱིས་འབྱོར་བ་ལས། ཤེས་བྱའི་རླུང་འཕྲིན་ཉན་
ན་ཁྱེད་ཀྱི་འགྲུལ་བཞུད་ལ་སྤྲོ་བ། སེམས་འགུལ། དམིགས་གཏོད།
སྤྱང་གྲུང་ཡོང་བ་སོགས། ཁྱེད་ཀྱི་ཉེ་འཁོར་ན་རྫོགས་མེད་ཀྱི་གོ་སྐབས་
ལྡན། མི་ཚེ་ཡར་ཐོན་ཆེད་དུ་ལམ་བུ་ཡག་ཤོས་ཤིག་ནི། རླངས་འཁོར་
བདག་པོ་དེ་ལ་རླུང་འཕྲིན་གྱིས་ལས་ཀ་བྱེད་ཀྱི་རེད་དམ་ཞེས་སྐད་
ཆ་ཁ་ཐུག་འདྲི་རྒྱུ་དེ་རེད། ནུས་ལྡན་གྱི་འཚོ་བ་རོལ་བཞིན་པའི་དོན་
དམ་གྱི་སློབ་གཉེར་བ་རྣམས་ལ་སློབ་སྦྱོང་གི་གནས་ངེས་ཅན་ཞིག་
མེད། རྒྱུ་མཚན་ནི། ཁོང་ཚོས་རླངས་འཁོར་གཏོང་བའི་དུས་ཚོད་སྐར་
ཆའི་རིང་དུའང་རླུང་འཕྲིན་ཉན། འདོད་འཇོ་དང་གྲུབ་འབྲས་ལྡན་པའི་
མི་ཞིག་གི་རླངས་འཁོར་ནང་། འགྲུལ་པ་སྡོད་སའི་རྐུབ་སྟེགས་ན་སྒྲ་
སྡུད་འཁོར་ཐག་རི་བོ་བཞིན་སྤུངས་ནས་སྡོད་ས་མེད་པ་མཐོང་ཐེངས་
ཉུང་ཉུང་ཞིག་རྩ་བ་ནས་མིན། ཆེས་གསར་ཤོས་ཀྱི་དཔེ་དེབ་རྣམས་
སྒྲ་སྡུད་འཁོར་ཐག་ན་ཡོད། དེའི་ནང་འདུ་ཤེས་བཟང་ཤོས་ཀྱི་བྱེད་སྒོ་
དང་། མི་ཚེའི་མགོ་ཁྲིད་ཀྱི་ལམ་ལུགས་སོགས་བཀོད། སྒེར་ཞིག་གི་
ཐད་ནས་བརྗོད་ན། ཟླ་བ་རེ་རེ་ལ་ཉུང་མཐར་ནས་ཆེས་གསར་ཤོས་
ཀྱི་ཁེ་ལས་རིག་པའི་དེབ་བྲིན་ཤོས་ནས་། དུས་ཚོད་སྟངས་འཛིན་གྱི་
བྱེད་སྒོ་དང་། གསར་གཏོད། ལེགས་པའི་བསམ་བློ། ཕྱི་ཚུལ་གྱི་བདེ་
ཐབས།ཆོས་ཕྱོགས་སམ་སེམས་ཉིད་ཀྱི་འདོད་ཁེངས་ཀྱི་སྒྲ་སྡུད་འཁོར་
ཐག་གསར་པ་ལྔ་ཉན་གྱི་ཡོད།

གསར་འགྱུར་མྱུར་ཀློག་བྱོས།

མི་ལེགས་པའི་གསར་འགྱུར་རྣམས་འཚོང་གི་ཡོད། ང་ཚོའི་སྤྱི་
ཚོགས་ནང་དུ་དོན་དམ་གྱི་ཆེས་རླབས་ཆེན་གྱི་འགྲོ་བ་མིའི་རྣམ་ཐར་
ལས། གྲགས་པ་ཞིག་གི་ཉན་ཅན་གྱོད་ཞིབ་ལ་བལྟ་བར་འདེམ། ཆེས་
གསར་ཤོས་ཀྱི་ཚན་རིག་གསར་འགྱུར་གྱི་ངོ་བཤུས་ལས། ཡིད་སྐྱོ་
བའི་གནས་ཚུལ་འགོད་པའི་གསར་འགྱུར་མགོ་བརྗོད་ཀྱི་ངོ་བཤུས་ཉོ་
མཁན་མང་། དཀའ་ངལ་རྣལ་མ་དེ་ནི། མི་མང་པོ་ཞིག་དགེ་མཚན་
མེད་པའི་གསར་འགྱུར་ལ་ཉན་པ་དང་། ཀློག་པར་ངན་ལོབ་ཧ་ཅང་
སླ། ངས་བརྗོད་ན། མི་མང་པོ་ཞིག་གིས་ཕན་ཐོགས་མེད་པའི་སྒྲུང་གི་
གསར་འགྱུར་ཀློག་ནས་ཉིན་མོ་མགོ་བརྩམས་པ་དང་། མཚན་མོའི་
གསར་འགྱུར་ཐོན་རིམ་ལས། བྱས་ཉེས། རྐྱེན་ངན། དཀྲོག་རྐྱེན་སོགས་
ཀྱིས་ཉིན་མོ་མཇུག་བསྡུ། འཆར་སྣང་བརྒྱངས་པའི་གསར་འགྱུར་དང་
གློག་བརྙན་ལ་ངས་ཁ་གཏད་མི་བྱ། དངོས་ཡོད་ཀྱི་ཆ་ནས་བརྗོད་ན།
གསར་འགྱུར་མང་པོ་ཞིག་ནས་ཚད་ལྡན་གྱི་གནས་ཚུལ་རག་པ་དང་།
ངས་ལོ་ངོ་མང་པོ་ཞིག་གི་རིང་དུ་བལྟས་པའི་རིགས་སྟོབས་ལས་རིམ་
གློག་བརྙན་ནས་ཤེས་བྱ་མང་པོ་ཞིག་སྦྱངས། ཁྱེད་ཀྱི་བློ་ཁ་ཕྱོགས་སའི་
གསར་འགྱུར་ལ་འདེམས་མཁན་ཞིག་ཆགས་དགོས་པ་ནི་ངའི་སྙིང་
དོན་དེ་རེད། ཁྱེད་ཀྱིས་གསར་འགྱུར་ཀློག་ཕྱོགས་དང་གློག་བརྙན་ལྟ་
ཕྱོགས་ཀྱི་ཐད་དུ་ནན་ཏན་བྱོས། ཁྱེད་ཀྱིས་ཞོགས་པའི་གསར་འགྱུར་
མ་བཀླག་པའི་སྔོན་དུ་སེམས་ནང་དུ་དམིགས་ཡུལ་ཞིག་བཟུང་དགོས།
ཁྱེད་ལ་ཕན་རོགས་ཡོང་བ་དང་། བློ་གྲོས་ཅན་ཆགས་པ་སོགས་ལ་
གནས་ཚུལ་གྱི་ལག་ཆ་འདི་བེད་སྤྱོད་བྱ་དགོས་པ་ལས།དུས་ཚོད་སྐྱེལ་
བའི་ཁ་འདྲི་ཞིག་གིས་བཀླག་མི་ཉན། ཁྱེད་རང“གསར་འགྱུར་ལ་ལང་
ཤོར” ནས་གོམས་གཤིས་ཁ་སྒྱུར་བྱེད་པའི་ཐབས་ལམ་ཡག་ཤོས་ཤིག་
ཏེ༑ བདུན་ཞིག་གི་གསར་འགྱུར་མགྱོགས་པོ་ཀློག་པར་མྱོང་གི་ཡོད།
གཟའ་འཁོར་རྗེས་མར་མི་ལེགས་པའི་གསར་འགྱུར་དང་གློག་བརྙན་
སོགས་མི་བཀླག་པའི་དམ་བཅའ་ཞོགས། ཁྱེད་ཀྱིས་ཤེས་རྟོགས་སྣེ་
གཉིས་འོང་། དང་པོ། ཁྱེད་རང་གནས་ཚུལ་ཡོངས་ནས་བོར་གྱི་མ་རེད།
ལས་ཁུངས་ཉེ་འཁོར་གྱི་ཁ་བརྡ་དང་། ཁྱིམ་དུ་ཐུག་འཕྲད་པ་སོགས་ཀྱི་
ནང་ཁུལ་བཤད་པའི་སྐད་ཆ་ལས། ཉིན་ཞིག་གི་ཆེས་གལ་འགངས་ཆེ་
བའི་སྒྲུང་དེ་དག་ཁྱེད་ཀྱིས་ཐོས་ཐུབ། གཉིས་པ། ཁྱེད་ཀྱིས་ཞི་བདེ་དང་
ལྷིང་འཇགས་མང་དུ་ཚོར། ཉིན་བདུན་གྱི་མྱུར་བའི་གསར་འགྱུར་གྱིས་
དགེ་ཕན་གཞན་ཞིག་བསྟེར་བ་ནི། བྱ་བ་དུས་ཚོད་རིང་པོ་ཇི་ཙམ་སྒྲུབ་
ཚེ༑ ཁྱེད་ཀྱི་མི་ཚེའི་སྤུས་ཀ་མཐོ་རུ་གཏང༌།

དམིགས་ཡུལ་འགོད་པར་ནན་ཏན་བྱ་དགོས།

གཏམ་བཤད་པ་དང་རྩོམ་པ་པོ་མང་པོ་ཞིག་གིས་ཁྱེད་
དམིགས་ཡུལ་བཟུང་བར་སེམས་ཤུགས་སྤར་གྱི་རེད།འོན་ཀྱང་།“ཁྱེད་
ཀྱིས་དམིགས་ཡུལ་རྣམས་ཤོག་བུར་འབྲི་བཞིན་པའི་སྐབས་སུ་རྫུ་
འཕྲུལ་ཞིག་འབྱུང་སྲིད་པ” ལྟ་བུ་ལས་ལྷག་པའི་སྒྲིག་ལམ་གྱི་སྟོབས་
ཤུགས་འདི་འགྲེལ་བརྗོད་བྱེད་ཀྱི་མེད། ངའི་བསམ་ཚུལ་ཞིག་ནི། ཁྱེད་
ཀྱི་མི་ཚེའི་རྒྱ་ཁྱོན་མཐའ་དག་གི་ཕྱིར་དུ་དམིགས་ཡུལ་ངེས་ཅན་ཞིག་
འཛུགས་པས།རྒྱུ་མཚན་གསུམ་གྱི་ཐོག་ལས་ཀ་བྱེད།
དང་པོ། གདམ་ཀ་ཧ་ཅང་མང་པོ་ཞིག་གིས་བཟོས་པའི་ཁྱེད་ཀྱི་
རྙོག་འཛིང་ཅན་གྱི་འཛམ་གླིང་ན། དོ་སྣང་སྤྲོད་པར་དྲན་ཤེས་སླར་
གསོ་བྱ་བ་དང་། གཏན་འབེབས་བྱས་པའི་དུས་ཚོད་གང་རུང་ཞིག་
དང་། བྱ་བ་ཤིན་ཏུ་མང་པོ་ཞིག་བསྒྲུབ་དགོས་པའི་དུས་ཤིག་ན་ང་ཚོ་
འཚོ་ཡོད་པ། བར་ཆད་ཀྱི་གཞི་ཤིན་ཏུ་མང་པོ་ཞིག་གིས་ང་ཚོའི་དོ་
སྣང་འཕྲོག་པས། དམིགས་ཡུལ་ཀྱིས་ང་ཚོའི་དགོས་འདུན་གཙང་
སེལ་བྱེད་དེ། ང་ཚོའི་དགོས་འདུན་ངོ་མ་དེ་ལ་ཁྲིད་བྱེད་ཀྱི་བྱེད་སྒོ་དག་
ལ་དམིགས་པར་རོགས་ཕན་བྱེད་ཀྱི་ཡོད། གསལ་རླིང་ངང་གཏན་
འབེབས་བྱས་པའི་དམིགས་ཡུལ་གྱིས། ཁྱེད་ལ་སྒྲོམ་གཞི་ལྡན་པའི་
གདམ་ཀ་བཟང་པོ་བསྟེར་ཡོང་། ཁྱེད་རང་གང་ཞིག་ན་སྐྱོད་ཀྱིན་ཡོད་
པ་དེ་གཏན་གཏན་ཏིག་ཏིག་ཅིག་ཤེས་ཚེ། དེར་སླེབས་བྱེད་ཀྱི་བྱེད་
སྒོ་རྣམས་གདམ་བར་ཤིན་ཏུ་སླ། དམིགས་ཡུལ་རྣམས་ཤོག་ཐོག་ལ་
ཕབ་པ་ཡིས་དམིགས་དོན་གསལ་དུ་གཏང་བ་དང་། (ཁྱེད་ཀྱི་འཆར་
སྣང་ངོས་འཛིན་བྱེད་པའི་གོམ་པ་དང་པོ་དེ་འགྲེལ་བརྗོད་དོ།)“འཆར་
གཞི་བརྟན་པོ་ཡིས་གདམ་ཀའི་མནར་གཅོད་ལས་སེལ།” ཞེས་སྔོན་
མ་ཞིག་ལ་རྟོག་སྒྲུང་མཁན་སོལ་བྷལ་ལོའོ་ཡིས་
བརྟག་ཡོད་པ་དང་། “དམིགས་ཡུལ་དང་འཆར་གཞི་ཡིས་འཚོ་བའི་
ནང་གི་སེམས་ཁྲལ་ལས་ཐར་དུ་འཇུག” ཞེས་རྩོམ་པ་པོ་གྷི་ལན་བྷི་
ལན་ཌྷི་ཡིས་བྲིས་ཡོད། གལ་སྲིད་ཁྱེད་ཀྱིས་
དམིགས་ཡུལ་འཛུགས་པ་ཡིན་ན། ཁྱོད་ཀྱིས་མི་ཚེའི་དགོས་དོན་ལ་
གཞིར་བཅོལ་ཏེ་བྱ་བ་བསྒྲུབ་པ་ལས། ཉིན་རེའི་སེམས་ཁམས་གཞིར་
མ་བཅོལ།
གཉིས་པ། དམིགས་ཡུལ་འཛུགས་པ་ཡིས། ཁྱེད་ལ་གོ་སྐབས་
དམ་འཛིན་བྱེད་པར་བརྡ་གཏང་ངེས། ཁྱེད་ཀྱི་འདོད་འདུན་ཏེ། སྒེར
དང་། ཆེད་ལས། ཆོས་ཕྱོགས་སོགས་ཀྱི་མི་ཚེ་བཟང་པོ་ཞིག་བསྐྲུན་
བར། སྒྲིག་ལམ་འདིས་གོ་སྐབས་གསར་པ་འཚོལ་ཆེད།ཁྱེད་ཀྱི་བསམ་
བློར་ནུས་པ་སྦྱོར།
གསུམ་པ། དམིགས་ཡུལ་ངེས་ཅན་གྱིས་ལས་ཀའི་ཁ་ཕྱོགས་དང་
ལག་བསྟར་ལ་དམ་བཅའ་འཇོགཁྱེད་ཀྱི་དགོས་འདུན་དང་པོ་དེ་དག་
སྒྲུབ་པའི་སེམས་འགུལ་སྤྲད་པ་དང་། ཁྱེད་ཀྱི་མི་ཚེ་ན་དགོས་དོན་
མངོན་འགྱུར་བཟོ་བ་སོགས་ལས། ཁྱེད་ཀྱི་པང་དུ་གོ་སྐབས་བབ་རྒྱུར་
མ་བསྒུག་དམིགས་ཡུལ་འདེམས་
པ་ཡིས། ཁྱེད་ལ་ཀུན་སློང་བསྐྲུན་པ་དང་། དངོས་སུ་ལས་ལ་ཞུགས་སུ་
འཇུག་པ་སོགས་ཏེ། ཁྱེད་ཀྱི་ཉིན་མོར་ནུས་ཤུགས་འཁྱེར་བ་དང་། སྒེར་
གྱི་མི་ཚེར་དམ་བཅའ་འཇོག་པ་སོགས་ལ་ཐབས་ལམ་གྱི་ཚད་གཞི་
ལེགས་ཤོས་ཤིག་ཡིན། དེ་བས་དམིགས་ཡུལ་ཆེན་པོ་ཟུངས། རྒྱུ་རྫས་
དང་བསམ་བློ་གང་རུང་ནས་ཁྱེད་ཀྱི་རྨི་ལམ་བཞིན་ཕྱུག་པོ་ཡོང་རྒྱུ་
དེ་རེད། “རླུང་གིས་མ་བརྒྱང་། སྤོ་ལོ་ལྡུམ་རྭའི་ཕྱི་ལ་དམིགས། སྤྱི་སྡེ་
དང་གྲགས་ཅན་གྱི་ཆེད་དུ་དམིགས་ཡུལ་ཟུངས།” ཞེས་སྐྱེས་སྟོབས་
ཀྱི་ཤེས་རབ་མཐོ་བའི་ཌྷའེ་ལྦེ་ཌྷི་ཨོ་གྷེལ་ལྦེ་ཡིས་
བཤད་ཡོད།

ཉེར་གཅིག་སྒྲིག་ལམ་དྲན་པར་གྱིས།

ངས 《འཕུར་རྟ་རྟགས་ཅན་ཀྱི་རླངས་འཁོར་བཙོང་པའི་གྲྭ་
བ》 ཡི་ནང་དུ་
བྲིས་པ་བཞིན་གོམས་གཤིས་གསར་པ་ཞིག་སྤེལ་བར་ཉིན21འགོར་
གྱི་རེད། དང་པོ་མགོ་འཛུགས་བྱེད་དེ་ཉིན་འགའ་ཡི་རིང་གི་གོམས་
གཤིས་གསར་རྙིང་བརྗེ་བའི་བརྒྱུད་དུ། མི་མང་ཆེ་བ་གིས་ཕྲལ་
གྱི་ན་ཟུག་དང་སེམས་ངལ་མ་བཟོད་པར། སེམས་སྤོབས་ཞུམ་སྟེ་
མཚམས་འཇོག་བྱེད། གོམས་གཤིས་གསར་པ་ནི་ལྷམ་གསར་པ་ཆ་
ཞིག་དང་མཚུངས། དང་པོ་ཉིན་འགའ་ཡི་རིང་དུ་མི་བདེ་པའི་ཚོར་
བ་ཡོང༌། འོན་ཏེ། གལ་སྲིད་ཁྱེད་ཀྱིས་ལྷམ་དེ་དག་བདུན་ཕྲག་གསུམ་
གྱི་རིང་དུ་གོན་ན། ཁྱོད་ཀྱི་སྤྱི་ལྤགས་རིམ་པ་གཉིས་པ་བཞིན་རན་པོ་
བདེ་བོ་ཡོང་ངེས། འགྲོ་བ་མི་ཡིན་པས་ཐོག་མ་ནས་འཕོ་འགྱུར་དང་
དྲང་སྙོམས་ཀྱི་གནས་བབས་བཟུང་བར་རྒོལ་བ་བྱེད་ཀྱི་ཡོད། རིགས་
མཚུངས་མཐུན་སྡེབ་ཅེས་པའི་གནས་སྟངས་
འདི་འབྱུང་བའི་དུས་ཚིགས་ན། ང་ཚོའི་མེས་པོ་རྣམས་རྒྱུན་ལྡན་འཕོ་
འགྱུར་གྱི་ཁྲོད་དུ་གནས་ཐུབ་ཡོད། དཀའ་ངལ་ཞིག་ནི། མཐུན་པའི་
སྲིད་པ་རྣམས་གནས་པའི་དུས་ནའང་འཕྲུལ་ཆས་ཡིས་བྱ་བ་སྒྲུབ་ཀྱི་
ཡོད། རྒྱུ་མཚན་དེ་ལ་བརྟེན་ནས། ང་ཚོར་གོམས་གཤིས་གསར་པ་
སྤེལ་བ་དང་། འཚོ་བའི་རིམ་པ་མཐོན་པོར་བསྐྱོད་པར་དགག་ཡོང་
བའི་གོ་ལའི་འཐེན་ཤུགས་ལས་ཐར་བར་ཁག་པོ་ཡོད། མེ་ཤུགས་
འཕུར་མདའ་ལེ་དབར་ས་ཡའི་རྒྱང་ཐག་ལ་བསྐྱོད་པའི་དུས་ཚོད་ཀྱི་
རིང་ལས། ཐོག་མ་འཕུར་བའི་སྐར་མ་ཁ་ཤས་ཀྱི་རིང་དུ་སྣུམ་མང་བ་
འཛད། ཁྱེད་ཀྱིས་ཉིན21བརྒལ་ཚར་རྗེས་གོམས་གཤིས་གསར་པ་
ཞིག་ལ་དངོས་སུ་གནས་ཡོད་པ་རྟོགས་ཡོང་བས། ཁྱེད་ཀྱིས་འཆར་
སྣང་བྱས་པ་ལས་སྟབས་བདེ་ཤིང་སླ། ཁྱེད་རང་སྒེར་གྱི་གོམས་གཤིས་
ལ་དཔྱད་ཞིབ་བྱས་ཏེ། གལ་གནད་ཅན་གྱི་འཕོ་འགྱུར་གཏང་བར་
དམ་བཅའ་ཞོགས། ཁྱེད་ཀྱི་རང་གཤིས་ཀྱིས་མི་ཚེའི་སྤུས་ཀའི་བརྒྱ་
ཆ་མང་པོ་ཞིག་ཐག་བཅད་བྱ་ཡོང་། “དང་པོ་ང་ཚོས་གོམས་གཤིས་
བཟོ། དེ་ནས་གཤིས་ཀས་ང་ཚོ་བཟོ་ཡོང་།”ཞེས་རྗོན་བྷི་རའེ་ཌྷེན་གྱིས་བརྗོད་ཡོད། “གོམས་གཤིས་ཀྱི་རུས་སྒྲོམ་ཁོ་
ན་ཡིས་འགྲོ་མིའི་སྒྲོམ་གཞི་བཟུང་གི་ཡོད།” ཞེས་སྦིར་ལྗེ་ནེ་ཡཱ་ཝོལ་
ཧྥི་ཡིས་བྲིས་ཡོད། གཤིས་ཀས་ཁྱེད་རང་མདུན་
དུ་འཐེན་པ་ལས་རྒྱབ་ཏུ་ནམ་ཡང་མི་འཐེན། “བདེན་དོན་གྱི་ནུས་
སྟོབས་ནི་གོམས་གཤིས་ཀྱི་རྒྱལ་ཁམས་སོ། །" ཞེས་ཕབ་ལེ་ལེའུ་སི་
སའེ་རོའུ་སི་ཡིས་རྟག་ཏུ་གསུང་གི་ཡོད།

དགོངས་སེལ་གུ་ཡངས་གཏོང་བར་བློ་སྦྱོང་གྱིས།

དངོས་འབྲེལ་བྱས་ན། ཁྱེད་ལ་ནོར་འཁྲུལ་བཟོ་མཁན་གྱི་མི་དེ་ལ་
དགོངས་ཡངས་གཏོང་བ་ནི། རང་དོན་ལས་གཞན་ཕན་གྱི་བྱ་བ་ཞིག་
མིན། ཞེ་སྡང་དང་ཁ་ཐད་ཁྱེད་ཀྱི་ནང་དུ་སྡོམ་པ་ནི། ཁྱེད་རང་ཉིད་ཀྱི་
ཆེད་དུ་ཡིན་པ་ལས་མི་གཞན་པ་དེའི་ཆེད་དུ་མིན། ཁྱེད་མི་ཞིག་ལ་
འཁོན་འཛིན་ཡོད་ཚེ། ཧ་ལམ་ཁྱེད་ཀྱིས་མི་དེ་རྒྱབ་ཏུ་འཁྱེར་བ་བཞིན་
ནོ༑ ༑ཅེས་ངས་མི་ཚེའི་སློབ་ཁྲིད་ཀྱི་ལས་རིམ་ན་བསླབ་ཀྱི་ཡོད། ཁོང་
གིས་ཁྱེད་ཀྱི་ནུས་ཤུགས་དང་། སྤྲོ་སེམས། སེམས་ཀྱི་ཞི་བདེ་སོགས་
སྟོངས། འོན་ཏེ། དུས་ཐུང་གི་རིང་ན། ཁྱེད་ཀྱིས་དགོངས་ཡངས་བྱེད་པ་
ཡིས། ཁོང་ཁྱེད་ཀྱི་རྒྱབ་ནས་དབྱུང་ཐུབ་པ་དང་། ཁྱེད་འབྱུང་འགྱུར་གྱི་
མི་ཚེ་ན་གཡོ་འགུལ་ཐུབ།“དགོངས་ཡངས་ནི་སྤང་རྒྱན་མེ་ཏོག་ཕྱི་རྟིང་
ལ་ཐོགས་རྗེས།འདི་བརྫིས་ཏེ་འཐུལ་བའི་དྲི་བསུང་བཞིན་ཡིན།” ཞེས་
མཱར་ཁི་ཋི་ཝེན་གྱིས་བྲིས་ཡོད། དགོངས་ཡངས་ནི་
སྙིང་སྟོབས་ཀྱི་མཛད་པ་དང་སྒེར་གྱི་སྙིང་རུས་ཤིག་ཡིན། འདི་ནི་ཁྱེད་
ཀྱི་མི་ཚེའི་སྤུས་ཀ་མཐོ་རུ་འདེགས་པར་ལམ་བུ་ལེགས་ཤོས་ཤིག་ཡིན།
ངས་ཤེས་རྟོགས་བྱུང་བ་ཞིག་ནི། ཁྱེད་ལ་ནོར་འཁྲུལ་བྱེད་མཁན་གྱི་
མི་དེའི་སྐོར་བསམ་བློ་གཏོང་ནས། དུས་ཚོད་སྐར་མ་འགའ་གཏོང་བ་
ནི་རིན་ཐང་ལྡན་པའི་རྩོལ་གཞི་སྟེ། ཁྱེད་ལ་རོགས་ཕན་གནང་མཁན་
གྱི་མི་དེ་དག་ལ་གཏང་དགོས་པའི་དུས་ཚོད་སྐར་མ་དག་བརྐུ་བ་དང་
མཚུངས།

ཤིང་ཏོག་ཁུ་བ་གསར་པ་བཞེས།

ཟ་མ་ཡིས་ཁྱེད་ཀྱི་སེམས་ཁམས་ལ་ཤུགས་རྐྱེན་ཐེབས་ལ།བསམ་
བློ་གཙང་སེལ་བྱེད། རྒྱུ་མཚན་དེའི་དབང་གིས། གནའ་བོའི་མཁས་
པ་རྣམས་ཀྱིས་ཞལ་ལག་ཡང་པོ་མ་གཏོགས་མི་མཆོད། གང་ཞིག་
ཡིན་རུང་མང་དྲགས་པ་ཡིས། ཁོང་ཚོས་སེམས་པ་འདུལ་བར་འབད་
བརྩོན་ཆེན་པོ་གནང་བའི་སེམས་ཀྱི་ཞི་བདེ་དཀྲུག་པ་དང་། མི་ཚེའི་
དོན་སྙིང་ལ་ཡོད་པའི་ཏིང་ངེ་འཛིན་གཏོར། གལ་སྲིད་ཁྱེད་ལ་རིན་གོང་
ཆེ་བའི་ཧྥ་མཱའུ་ལཱ་ཚོང་རྟགས་ཅན་གྱི་བང་འགྲན་རླངས་འཁོར། ཞིག་
བདག་པ་ཡིན་ན། ཁྱེད་ཀྱིས་འདིར་ཆེད་བཟོས་ཚད་གཞི་ལོངས་པའི་
སོལ་རླངས་མ་གཏོགས་མི་བླུགགཞན་པ་ཡིས་འདིའི་བྱེད་སྒོ་ཉུང་དུ་
གཏང་། དེ་བས། རིན་ཐང་ཅན་གྱི་ལས་ཀའི་རྩོལ་བ་པོ་སྟེ། ཁྱེད་ཀྱིས་ཟ་
མ་བཅུད་ལྡན་མ་ཡིན་པ་ཞིག་ཅི་ཕྱིར་བཟའ་འམ། ཟ་མ་ནོར་བ་ཞིག་
ཚད་གཞི་ཆེན་པོ་བཟའ་བ་ཡིས།ཁྱེད་ཀྱི་ནུས་ཤུགས་ཀྱི་ཚད་གཞི་ཉུང་
དུ་གཏང་བ་དང༌། འཕྲོད་བསྟེན་ལ་ཤུགས་རྐྱེན་བྱེད་པ། ཁྱེད་ཀྱི་འཇོན་
ཐང་ཡོངས་སུ་ཕྱུང་སྟེ་ལས་ཀ་བྱེད་པའི་བསམ་བློར་འགོག་རྐྱེན་བྱེད་
པ༑ སྣུམ་ཚིལ་ཅན་གྱི་གུང་ཚིགས་བཟའ་བ་ཡིས། ཁྱེད་རང་ཀུན་སློང་
དང་ནུས་པའི་ཆ་ཚད་ཞན་པས་མནར་བས། ཉམས་མྱོང་འདི་ནི་ཁྱེད་
ལ་སྒྲིག་གཞི་ལྡན་པའི་བཟའ་སྟངས་ཀྱི་གོམས་གཤིས་དགོས་པའི་
གོམ་པ་དང་པོ་དེ་ཡིན། ཁྱེད་ཀྱི་ནུས་ཤུགས་ཀྱི་ཚད་གཞི་དང་། སེམས་
ཁམས་ལེགས་སུ་གཏོང་བར་ཉིན་ལྟར་ཤིང་ཏོག་ཁུ་བ་སོས་པ་འཐུང་
བའི་གོམས་གཤིས་བཟོས། ང་ཚོའི་ཐབ་ཚང་གི་མདུན་ལྕོག་སྟེང་ལ་
ངའི་ལེགས་སྐྱེས་ཀྱི་རྒྱུ་ནོར་ཞིག་བསྡད་ཡོད། དེས་ངའི་མི་ཚེ་ལ་ལོ་
བསྣན་ཡོད་ལ། ལོ་ལ་མི་ཚེ་བསྣན་ཡོད། དེ་ནི་ངའི་ཤིང་ཏོག་ཁུ་བའི་
འཕྲུལ་འཁོར་ཡིན། ཤིང་ཏོག་ཁུ་བ་བཟོ་མཁན་ལ་མ་རྩ་འཛུགས་
ཤིང་། ཤིང་ཏོག་ཁུ་བ་སོས་པ་ཡིས་མི་ཚེའི་རིན་ཐང་སྤྲོད་ཀྱི་ཡོད་པ་
རྟོགས་པ་ནི། མཁས་པའི་གཡོ་འགུལ་ཞིག་ཡིན། ཁྱེད་ཀྱིས་ཤིང་ཏོག་
ཁུ་བ་བྲོ་བ་ཆེན་པོ་བཟོ་ཐུབ་ལ། ཁྱེད་རང་ཞོགས་པ་ལས་ཀ་ལ་མ་སོང་
བའི་སྔོན་དུ་ཀུ་ཤུའི་ཁུ་བའམ། ཚྭ་ལུ་མའི་ཁུ་བ། དམར་ལུམ་གྱི་ཁུ་བ་
སོགས། ཤིང་ཏོག་ཁུ་བ་གང་རུང་ཞིག་གི་ཤེལ་ཕོར་རེ་བཏུང་ཚེ། ཁྱེད་
ཀྱིས་ཚོར་བའི་ཁྱད་འཕགས་འདི་འགྲེལ་བརྗོད་བྱ་མི་ཐུབ། ང་ལ་རག་
པའི་ཤིང་ཏོག་ཁུ་བའི་སློབ་ཚན་གྱི་དཔེ་དེབ་ལེགས་ཤོས་རྗའེ་ཁོར་ཌྷེ་
ཆི་ 《ཤིང་ཏོག་ཁུ་བ་ཚོང་མཁན་གྱིས་ཤིང་ཏོག་ཁུ་
བ་ལྡུད་པའི་ནུས་སྟོབས།》 རེད། དེབ་འདིའི་ནང་དུ་ཁོར་ཌྷེ་ཆི་ཡིས་བྲིས་པའི་སྦྱོར་སྟངས་ནི་ཤིང་ཏོག་ཁུ་བ་ལས་གོང་ཚད་
རིན་ཐང་ལྡན།

ཁོར་ཡུག་གཙང་མ་ཞིག་སྐྲུན་རོགས།

དུས་ཀྱིས་མ་འཇིག་པའི་བདེན་པ་ཞིག་བརྗོད་ན། ཁྱེད་ཀྱི་བབསམ་
བློས་ཁྱེད་ཀྱི་འཛམ་གླིང་གྲུབ། ཁྱེད་ཀྱི་མི་ཚེའི་འཚར་ལོངས་ཁྲོད་དུ་
ཅི་ཞིག་ལ་དམིགས་པ་བྱེད་ཀྱི་ཡོད་པ་དང་། མི་ཚེ་རྒྱ་སྐྱེད་ཀྱི་ཐད་
དུ་བསམ་བློ་ཅི་ཞིག་ཡོད་པ། ཆོས་གང་ཞིག་ལ་གནས་བཅའ་བྱེད་
ཀྱི་ཡོད་པ་སོགས་ཀྱིས། ཁྱོད་ཀྱི་མདུན་ལམ་ཐག་གཅོད་བྱ། མི་ཚེ་
ནི་བདག་ཉིད་ཀྱིས་རེ་འདོད་བསྐོང་བའི་ལུང་བསྟན་ཞིག་རེད། ཁྱེད་
ཀྱིས་འདི་ནས་རེ་བ་ཅི་ཞིག་བརྒྱབ་ན། ཁྱོད་ལ་དེ་ཐོབ། ཧའེ་ལེན་ཁེལ་
ལིར་གྱིས་བརྗོད་པ་བཞིན། “འཇིག་རྟེན་སུན་སྣང་
རིང་ལུགས་པ་སུས་ཀྱང་སྐར་མའི་གསང་བ་རྙེད་མེད་ལ། རྒྱ་མཚོའི་ས་
ཁྲ་མེད་པའི་ས་གཞི་ཞིག་ལ་གྲུ་གཟིངས་བཏང་མེད། འགྲོ་བ་མིའི་རྣམ་
ཤེས་སམ་བླ་སྲོག་ལ་དག་ཞིང་གསར་པ་ཞིག་དེ་བས་ཀྱང་ཕྱེས་མེད།”
ལམ་འདིར་བལྟས་ན། ཞི་ལྷོད་དང་བདེ་སྐྱིད་ཀྱི་མི་ཞིག་ཆགས་པའི་
གོམ་པ་དང་པོ་ནི་ཁྱེད་ཀྱི་བསམ་བློ་སྟངས་འཛིན་དང་གཙང་མ་བཟོ་
དགོས། ནང་སེམས་ཀྱི་ལས་ཀ་འདི་མགོ་འཛུགས་བྱེད་པའི་ཐབས་
ལམ་མཆོག་ནི། སྒེར་གྱི་ཁོར་ཡུག་གི་སྤུས་ཀ་ལེགས་སུ་གཏང་རྒྱུ་དེའོ།
སན་ཧྥི་རན་སེ་སི་ཁོ་གྲོང་ཁྱེར་ནང་དུ་མི་མང་
འདུ་འཛོམས་ཆེན་པོ་ཞིག་ལ་ངའི་གཏམ་བཤད་བྱས་རྗེས། བསྐལ་པ་
རྫོགས་ལྡན་སྐབས་ཀྱི་མི་རྣམས་ཀྱི་ལུགས་སྲོལ་བཞིན། བུད་མེད་རྒན་
མོ་ཞིག་དལ་གྱིས་ངའི་གམ་དུ་ཡོང་བ་དང་ངའི་ལག་གཉིས་བཟུང་སྟེ།
ངའི་མིག་ལ་ཐད་ཀར་བལྟས། “སྐུ་ཞབས་ཤར་མ་ལགས།
འདས་པའི་ཆུ་ཚོད་འགའ་ཡི་རིང་དུ་མི་ཚེ་དོན་དང་ལྡན་པ་ཞིག་སྐྱེལ་
བའི་ཆེད། ངས་ཁྱེད་ཀྱི་ནང་གི་རྟོགས་པ་ལ་ཉན་པ་དང་། ཁྱེད་ཀྱིས་
གང་གསུངས་པ་དེ་དག་ངོས་ལེན་ཡོད། ལོ་ངོ་མང་པོ་ཞིག་གི་རིང་དུ་ང་
ཚོའི་ཁོར་ཡུག་གིས། ང་ཚོའི་སེམས་ཁམས་དང་། བསམ་བློ། དམིགས་
ཡུལ་སོགས་བཟོ་བཀོད་བྱེད་ཀྱི་ཡོད་པ་ངས་ཤེས་བྱུང་། དེ་བས། ངའི་
ཁང་པ་ཆུང་ཆུང་དེའི་ཁང་མིག་ཀུན་ལ། གསར་དུ་བཏུབ་པའི་མེ་ཏོག་
གི་ཆུན་པོ་རེ་ཉར་གྱི་ཡོད། ང་བུད་མེད་ཕྱུག་པོ་ཞིག་མིན། འོན་ཀྱང་།
འདི་མ་འཚག་པར་ང་འདུག་གི་མེད།” ཅེས་བརྗོད་བྱུང་། ཁོར་ཡུག་གི་
རིམ་པ་དང་པོ་དེ། མ་རྩ་ཡིན་པ་ལས་འགྲོ་སོང་མིན་པ་ཤེས་འདུགཁྱེད་
ཀྱི་ཁོར་ཡུག་ལ་ནན་གྱིས་ཡག་པོ་ཞིག་ལྟོས། ཁྱེད་ཀྱི་བསམ་བློ་ནི་
ཁྱེད་ཀྱི་ཁོར་ཡུག་ན་ཡོད་པའི་མི། ཁྱེད་ཀྱིས་བཀླགས་པའི་དཔེ་དེབ།
ཁྱེད་ཀྱིས་བཤད་པའི་སྐད་ཆ། ཕྱི་ཚུལ་གྱི་ཁོར་ཡུག་སོགས་ཀྱིས་བཟོ་
བཀོད་བྱས་ཡོད། ལས་ཀ་བྱེད་སར་མི་བཟང་བའི་མི་དང་ལྷན་དུ་ཁྱེད་
ཀྱིས་དུས་ཚོད་སྐྱེལ་གྱི་ཡོད་དམ། གལ་སྲིད་ཡོད་ན། མཐའ་མར་ཁོང་
ཚོས་ཁྱོད་ཁང་ཁྲོ་དང་ངན་པའི་མི་ཞིག་བཟོ་ངེས། ཁྱེད་ཀྱིས་ཁྱིམ་དུ་
དྲག་སྤྱོད་ཀྱི་གློག་བརྙན་དང་། ཀླད་མེད་ཀྱི་བརྙན་ཐུང་ལྟ་ཡི་ཡོད་དམ།
གལ་སྲིད་ཡོད་ཚེ། ཁྱེད་ཀྱི་བསམ་བློ་འཚབ་འཚུབ་དང་སྐད་ཅོར་ཚ་པོ་
ཆགས།ཁྱོད་ཀྱི་ལས་གནས་སུ་འོད་ཟེར་དང་།བཀྲག་མདངས། སེམས་
འགུལ་འདུག་གམ། འབྱུང་འགྱུར་གཟའ་འཁོར་གྱི་རིང་། ཁྱེད་ཀྱི་ལས་
གནས་སུ་ཁོར་ཡུག་ལེགས་པོ་ཞིག་བསྐྲུན་པར་གོམ་པ་སྤོས། འཚོ་
བ་བཟང་བ་ཞིག་སྐྱེལ། ཁྱེད་ཀྱི་བསམ་བློ་གཏོང་ཕྱོགས་དང་། ཚོར་བ་
འཛིན་ཕྱོགས། བྱ་བ་སྒྲུབ་ཕྱོགས་སོགས་ཀྱི་ཐད་དུ་ཡར་རྒྱས་ཕྱིན་ཡོད་
པ་དུས་ཚོད་ཐུང་ཐུང་ཞིག་གིས་རྟོགས།

ཤིང་ནགས་སུ་འཁྱམ་འཁྱམ་འགྲོ་བ།

རང་བྱུང་ཁམས་ལོངས་སུ་སྤྱད་དེ་དུས་ཚོད་གཏོང་བ་ནི་རྩ་བ་
ནས་ནོར་གྱི་མེད། ཤིང་ནགས་སུ་རྐང་ཐང་འགྲོ་བ་ནི་བྱེ་བྲག་ཏུ་ཁྱད་
ཆོས་ལྡན། གོམ་པ་ཡང་མོ་ཚོར་བ་དང་། གཟུགས་ཕུང་ཡོངས་སུར་
ཟབ་རླིང་ཡིད་ཀྱི་ལྷིང་འཇགས་རྒྱས་པ། གསར་གཏོད་ཀྱི་ནུས་པ་
འཕེལ་བ་སོགས། “མིག་ཟུང་གི་སྒེའུ་ཁུང་ན་རྣམ་ཤེས་ནི་འཛམ་གླིང་
གི་མཛེས་སྡུག་རེད་ཟེར། རང་བྱུང་ཁམས་ཀྱི་ཡུལ་ལྗོངས་ཆུང་ཆུང་
འདིའི་ནང་། འཛམ་གླིང་གི་སྣང་བརྙན་འདུས་ཡོད་པ་སུས་བདེན་པར་
འཛིན་ཐུབ།” ཅེས་ཨེ་ཋཱ་ལེའི་འཛུགས་སྐྲུན་འཆར་འགོད་
པ་དང་རི་མོ་བ་ལེའོ་ནར་དྷོ་ལྦེན་ཁི་ཋི་
ཡིས་གསུངས་ཡོད། ལོ་གཅིག་གི་ནང་ཆེས་དགའ་ཤོས་ཀྱི་དུས་ཚིགས་
ནི་སྟོན་དུས་ཡིན། ལྕང་མའི་སྟེང་གི་ལོ་མ་ཡིས་ནམ་དུས་ཀྱི་ཁ་དོག་
སྟོན་པ་དང་།ཤིང་ནགས་སུ་རྐང་ཐང་ལ་འགྲོ་བའི་དུས་ཀྱི་མཆོག་ཡིན།
འུར་ཟིང་ཆེ་བའི་གྲོང་ཁྱེར་གྱི་རྒྱང་ན། བདག་གིས་བཟུང་བའི་ཆེས་རྩ་
ཆེན་གྱི་འཕེལ་སྐྱེད་དེ་དག་གསལ་པོ་ཆགས་པ་དང་། རྒྱུན་ལྡན་བྱེད་
སྒོ་ཡི་ཁྲོད་དུ་དྲིས་ལན་རག་མི་ཐུབ་སྙམ་པའི་མི་ཚེའི་དྲི་བ་ཆེན་པོ་དེ་
དག་ལ་ནན་ཞིབ་ཐུབ་པ། རྒྱུག་ཆུ་ཆུང་ཆུང་ཞིག་གིས་ང་དགག་ཐུབ་
པ་དང་། གྲོང་ཤིང་གིས་གཡོག་པའི་ཕ་བོང་སྟེང་དུ་ངལ་གསོའམ། ཤིང་
ནགས་ཀྱི་ཁྲོད་དུ་བསྐྱོད་མཁན་གཅིག་པུས་རོལ་མྱོང་བྱས་མྱོང་བའི་
དྲི་ཞིམ་དེ་སྣོམ་པ། རང་བྱུང་ཁམས་འདིའི་གཤིན་ས་ནས་གྱེས་དུས།
གུས་པ་ནི་མི་གསར་པ་ཞིག་ཏེ། སྤྱང་གྲུང་ཅན་དང་། ནུས་ཤུགས་ཀྱི་
ཕྱུག་པ། གསོན་ཉམས་ལྡན་པ་སོགས། བློ་གྲོས་ལྡན་པའི་གྲགས་ཅན་
གྱི་སྲོལ་རྒྱུན་མང་པོ་ཞིག་གིས། རྒྱུན་ལྡན་ཤིང་ནགས་སུ་བསྐྱོད་པའི་
སྟོབས་ཤུགས་སླར་གསོ་ལ་ནན་བརྗོད་བྱས་ཡོད། མི་ཚེ་ལ་ཕུལ་བའི་
སྒྲིག་ལམ་འདི ནས་གྲུབ་འབྲས་ཆེན་པོ་ཞིག་མི་ཡོང་བ་ནམ་ཡང་མི་་
སྲིད།

སློབ་དཔོན་ཞིག་རག་པར་གྱིས།

སྒེར་དང་ཆེད་ལས་ཀྱི་ནུས་པ་གོང་འཕེལ་གཏང་བ་དང་།ཚད་གཞི་
ཕུལ་བྱུང་ཞིག་བཟོ་བར་ཁྱེད་ལ་སློབ་ཁྲིད་སྤྲོད་མཁན་གྱི་དགེ་རྒན་
ཞིག་འཚོལ། མི་ཚེ་དང་ཁེ་ལས་སོགས་ཀྱི་ཁྲོད་དུ་ལམ་ལྷོང་གི་བརྒྱུད་
རིམ་ནི་ཐིག་ཚེག་རྣམས་མཐུད་པ་དེ་ཡིན། ཁྱོད་ཀྱིས་ཤེས་དགོས་པ་
ནི༑ རྒྱལ་ཁ་ཐོབ་པ་དང་། གཞན་གྱིས་སྤྱད་པའི་གོམས་གཤིས་དང་།
སྒྲིག་ལམ། ཐབས་ཇུས་སོགས་རྙེད་ཅིང་རྟོགས་པ་དགོས་པ་དངགཞན་
གྱིས་བསྒྲུབས་པའི་བྱ་བའི་ལམ་ལུགས་ལ་དཔེ་བལྟས་ཏེ་ཕྲེང་བ་ལྟར་
ཐིག་ཚེག་མཐུད་ཐུབ་དགོས་པའོ། ཁྱེད་ཀྱིས་ཁོང་ཚོའི་གོམ་སྟབས་དེ་
དག་རྗེས་སུ་འབྲངས་པ་ནས་བཟུང་། ཁོང་ཚོ་ལ་ཐོབ་པའི་གྲུབ་འབྲས་
དང་དབྱེར་བ་མེད་པར་ཁྱེད་ལ་ཐོབ་ཡོང་། སྒེར་གྱི་སློབ་ཁྲིད་ཀྱིས་ཁྱེད་
ཀྱི་ལམ་བུར་འོད་སྣང་སྤེལ་བ་དང་། དཀའ་ཚེགས་ཀྱི་དུས་སུ་སེམས་
ཤུགས་སྤར་བ། གུག་ཐིག་ཅན་གྱི་སློབ་གཉེར་གྱི་ལོ་ངོ་དེ་དག་གཞར་
བ་སོགས་རེད། ང་འགྲོ་ལམ་ཁག་པོར་སླེབས་དུས་ཁ་ཕྱོགས་ཡག་པོ་
སྟོན་པ་དང་། གཞི་རྩའི་འཚོ་བའི་ནུས་པ་སྟོན་པ་སོགས་ཀྱི་རང་ཉིད
སྒེར་གྱི་མི་ཚེ་ན་དགེ་རྒན་མང་པོ་ཞིག་གིས་བྱིན་མཐུ་གནང་ཡོད།
དབྱིན་ཇིའི་སྐད་ཡིག་ནང་གི་ཆེས་ནུས་ཤུགས་ཅན་གྱི་དྲི་བ་སྟེ། “སྐུ་
ཉིད་ཀྱིས་ང་ལ་རོགས་རམ་ཞིག་ཨེ་གནང་།” ཞེས་རེ་བ་ཞུས་པའི་
བརྒྱུད། ཆེས་ཡིད་སྨོན་འཚོར་སའི་དམིགས་བསལ་གྱི་སློབ་གསོ་བ་
དེ་དག་རྙེད་བྱུང་། ཁོང་རྣམས་ཀྱི་ཤེས་ཡོན་གྱི་ལེགས་སྐྱེས་གནང་བ་
དང་། ཉམས་མྱོང་ལས་བྱུང་བའི་དགེ་མཚན་གྱི་གཞི་སོགས་གནང་
བར། རོགས་རམ་བསླངས་སའི་མི་གཅིག་གིས་ཀྱང་ཁས་མི་ལེན་པ་
མ་བྱས།དགེ་རྒན་མང་པོ་ཞིག་ངའི་རིན་ཐང་ཅན་གྱི་གྲོགས་པོ་ཆགས་
སོང་ལ། གལ་སྲིད་ཁོང་ཚོ་མེད་ན། ངའི་མི་ཚེ་འདི་ལྟ་བུ་ཞིག་ཡོང་མི་
སྲིད་། མི་སྒེར་དང་ཆེད་ལས་ཀྱི་ཐད་དུ་ཕུལ་བྱུང་གི་བྱེད་སྒོ་ཞིག་སྤེལ་
བར་སློབ་ཁྲིད་ནི་ཆེས་གལ་ཆེན་གྱི་ཆ་རྐྱེན་ཞིག་ཆགས་ཡོད། མི་ཚེའི་
གོམ་ཁ་མང་པོ་ཞིག་ནས་མི་རྣམས་ཀྱིས་འཚོ་བའི་ནང་དུ་གྲུབ་འབྲས་
ལེགས་ཤོས་དང་། འཕོ་འགྱུར་བཟང་ཤོས་གཏང་བར། འདི་ནི་ལམ་
བུ་ཡག་ཤོས་ཤིག་ཏུ་ངོས་འཛིན་བྱས། གུས་པས་རྒྱལ་ཁབ་གྱི་མངའ་
སྡེ་གང་སར་ཟླ་བ་རེའི་མི་ཚེའི་སློབ་ཁྲིད་ཀྱི་བྱེད་སྒོ་སྤེལ་བའི་འགན་
འཛིན་ཞིག་ཡིན་པས། “སེམས་སྐུལ་ཅན་གྱི་དཔེ་དེབ་ཀྱིས། བདག་གི་
དམིགས་འདུན་འགྲེལ་བ་བྱེད་པར་ཕན་གྲོགས་བྱེད་ལ། ཁྱེད་སྒེར་གྱི་
སློབ་ཁྲིད་ཀྱི་བྱེད་སྒོར་ཞུགས་པ་ཡིས། ངའི་མི་ཚེའི་བཏང་སྙོམས་སུ་
འདྲེན་པས། ངས་དམིགས་ཡུལ་ཇི་ལྟར་བསྒྲུབ་དགོས་པར། ང་ལ་ཏག་
ཏག་ཏིག་ཏིག་བསྟན།” ཞེས་བརྗོད་པ་ཡིན།

གུང་གསེང་ཐུང་ཐུང་ཞིག་བླངས།

གཟའ་འཁོར་རྟག་ཏུ་ཁྱེད་ཀྱིས་གུང་གསེང་རིང་པོ་ལེན་ཐུབ་ཀྱི་
མེད་སྐབས། གུང་གསེང་ཐུང་ཐུང་རེ་ལེན་ཐུབ། འོ་ན་གུང་སེང་ཐུང་
ཐུང་ནི། ཁྱོད་ལས་ཁུངས་སུ་ཡོད་དུས། ལས་ཁུངས་ཀྱི་སྒོ་བརྒྱབ་ཅིང་།
ཁ་པར་མི་ལེན་པ། རྐུབ་སྟེགས་སྟེང་དུ་ངལ་གསོ་ཡིས་མགོ་བརྩམས་
ཏེ༑ མིག་གཉིས་བཙུམ་ནས་དབུགས་ཆེན་པོ་ཞིག་བླངས། ཁྱེད་ལ་ཞི་
བདེའི་ཚོར་བ་ནམ་ཞིག་སླེབས་ཚེ། ཆེས་དགའ་ཤོས་ཀྱི་སྤྲོ་སེང་རོལ་
སའི་ཡུལ་དུ་ཡོད་པའི་འཆར་སྣང་བགྱིས། དམིགས་བསལ་གྱི་ས་ཆ་
འདིས་བསྐྲུན་བའི་ཚོན་མདོག་མཐོང་བ་དང་། སྒྲ་ཐོས་པ། འདུ་ཤེས་
ཚོར་བ་སོགས་ཡོང་ཐུབ། བསམ་བློ་ལས་ཀ་ནས་ཐོན་པའི་སྐར་མ
འགའ་ཞིག་གི་རྗེས་སུ་ཁྱེད་རང་གཞོན་ཤ་དོད་པོ་ཚོར་ཏེ། ཉིན་དེའི་
དུས་ཚོད་ལྷག་མར་མདུན་སྐྱོད་བྱེད་པའི་ཨང་སར་ཡིན། ངས་གུང་
གསེང་ཕྲན་བུ་རེ་ལེན་དུས་རི་མགོའི་རྩྭ་ཐང་སྟེང་དུ་རྐང་ཐང་འགྲོ་བ་
འཆར་སྣང་བྱས་ཏེ། རྐང་པ་ནི་ཟིལ་པ་ཅན་གྱི་རྩྭ་ལོའི་སྟེང་དུ་ཡོད་པ་
དང་། ཕུལ་བྱུང་གི་ཡུལ་ལྗོངས་གངས་རི་ཡིས་མཐའ་སྐོར་བ་སོགས་ཀྱི་
མཚར་སྡུག་རོལ་བ། རྒྱབ་ངོས་ནས་རྦབ་ཆུའི་སྒྲ་ཐོས་པ་དང་། ཞིང་ཁ་
ན་མེ་ཏོག་འདི་དག་གི་དྲི་བསུང་གིས་ཁེངས་པ་སོགས་འཆར་གྱི་ཡོད།
ང་ཚོའི་བསམ་བློ་ནི་ནུས་མཐུའི་ཅ་དངོས་ཤིག་རེད། བག་ལ་ཉལ་བའི་
སེམས་ཀྱིས་ང་ཚོའི་འཆར་སྣང་དང་དངོས་ཡོད་གཉིས་ཀྱི་བར་ལ་ཁྱད་
པར་གང་ཡོད་བཤད་མི་ཐུབ། སྤྱིར་བཏང་གི་ཐབས་ལམ་ཆུང་ཆུང་འདི་
ཡིས་ཉིན་མོའི་བྱེད་སྒོ་ནས་བར་གསེང་ལེན་པའི་བསམ་བློ་གཏོང་བ་
སོགས་ཀྱིས་གླེན་པ་བཟོ་བ་དང་། དངོས་ཡོད་ཀྱི་གུང་གསེང་ནས་ཕྱི་
ཚུལ་ཡ་མཚན་ཅན་གྱི་ཁེ་ཕན་འདྲེན་པ་སོགས་རེད།

དང་བླངས་པ་ཞིག་གྱིས།

“ང་ལ་ལྷམ་མེད་པས་མི་ཞིག་ལ་རྐང་པ་མེད་པ་མ་མཐོང་བར་
དུ་ངུས།” ཞེས་ཕུལ་བྱུང་བློ་གྲོས་ཀྱིས་ཕྱུག་པའི་གནའ་བོའི་པར་
ཟིག་གི་གཏམ་དཔེ་ཞིག་ངས་རྙེད་བྱུང་། ང་ཚོའི་དཀའ་
ངལ་དེ་ཆེ་རུ་གཏང་བར་ཧ་ཅང་གི་སླ་བ་དང༌། བཀའ་དྲིན་རྗེས་དྲན་
བྱ་ཆོག་བའི་ང་ཚོ་བདག་ཉིད་ལ་ཡོད་པའི་བྱིན་མཐུ་དེ་དག་གི་སྣང་
བརྙན་མ་རིག་པ་དེ་བས་ཀྱང་སླ། དང་བླངས་བྱས་ཏེ་ཁྱེད་ལས་དུས་
ཚོད་དཀོན་པའི་མི་ཞིག་ལ་ཞབས་ཕྱིའི་བརྔན་པ་སྤྲད་ཚེ། ཁྱེད་ཀྱི་
མི་ཚེའི་ནང་དུ་རྒྱུན་གནས་ཀྱི་རྨང་གཞི་ཆེན་པོ་ཞིག་ཡོད་པར་ཁྱེད་
རང་ཉིད་ཀྱིས་རྟོགས་ཡོང་། མགོ་ཁྲིད་བྱེད་སྒོ་ཡི་ཐོག་ཏུ། ངས་ཉེན་
སྲུང་མཐུན་ཚོགས་ཆེན་པོ་ཞིག་གི་ཚོང་ལས་ཀྱི་ཚོགས་པ་ཞིག་ལ་
རྩ་བའི་གཏམ་བཤད་ཚར་རྗེས། མི་ཞིག་ངའི་གམ་དུ་ཡོང་ནས། ཁོང་
བཟོ་གྲྭ་ཞིག་གི་ཐོན་སྐྱེད་བྱེད་པོ་མཐོ་ཤོས་ཤིག་ཡིན་པ་དང་། ཁོང་ལ་
གྲུབ་འབྲས་སོན་བའི་རྒྱུ་མཚན་ཞིག་ནི། ཁོང་ལ་ལས་བསོད་ནམས་
དམན་པ་དེ་དག་ལ་རོགས་པ་བྱས་ཏེ་བདུན་རེའི་ནང་ཆུ་ཚོད་འགའ་
རེ་གཏོང་བའི་གོམས་གཤིས་ཤིག་ཡོད་པ། “མི་གཞན་པ་ལ་ཅི་ཞིག་
མེད་པ་མཐོང་དུས། ང་ལ་གང་ཞིག་ཡོད་པ་ཤེས་ཡོང་བ། འདི་ནས་ངས་
དྲིན་མི་ཚོར་བའི་ཐོག་བྱིན་པ་རྣམས་ལེན་མི་རུང་བ་ཤེས་བྱུང་ལ། དེ་
ལས་ཀྱང་གལ་ཆེ་བ་ཞིག་ནི། དོན་དམ་གྱི་ངའི་རོགས་འདེགས་དགོས་
མཁན་དེ་དག་གི་མི་ཚེ་ལ་ངས་ཁྱད་པར་ཞིག་བཟོ་ཐུབ་བྱུང་།” ཞེས་
བཤད། “ངས་ཁྱེད་མདུན་ལམ་ཇི་འདྲ་ཞིག་ན་སླེབས་པར་ཤེས་གྱི་མེད།
འོན་ཏེ། ཁྱེད་ཚོའི་ནང་ནས་འཚོལ་ཞིབ་ཀྱིས་གཞན་ལ་ཞབས་ཕྱི་བྱེད་
སྟངས་ཤེས་མཁན་དེ་དག་སྐྱིད་པོ་ཡོང་བ་ཤེས།” ཅེས་ཧྥ་རན་སིའི་ལྷ་
རྗེ་ཆི་ཝའེ་ཚིར་གྱིས་བརྟག་ཡོད། “མི་
ཚེ་ན་བཀའ་དྲིན་རྗེས་དྲན་གྱི་ཁྲོད་དུ་འཇལ་མི་ཐུབ། འོན་ཀྱང་། སྙིང་
རྗེའི་ཁྲོད་དུ་འཇལ་ཐུབ།” ཨན་ནེ་མོར་རོའོ་ལེན་ཌྷི་བྷིར་གྷི་ཡིས་བྲིས་ཡོད། དང་བླངས་ཀྱིས་ཁྱེད་ལ་
གཞན་ལ་རོགས་རམ་ཞུ་བའི་གོ་སྐབས་ཀྱི་འགྲོ་གྲོན་གནང་བ་དང༌།
ཁྱེད་ལ་རོགས་པ་གནང་མྱོང་མཁན་དེ་དག་ལ་བུ་ལོན་འཇལ་ཐུབ།

ཁྱེད་ཀྱི་དབྱེ་འབྱེད་བྱེད་པའི་ཚད་གཞི་དྲུག་དེ་འཚོལ།

རྗོན་གྷེ་འར་གྱིས་བྲིས་པའི་འཁྲབ་གཞུང 《དབྱེ་
འབྱེད་བྱེད་པའི་ཚད་གཞི་དྲུག》 ཅེས་པའི་ནང་དུ་འཁྲབ་སྟོན་མི་
སྣ་ཨོའེ་སཱ་ཡིས་ཁོང་གི་བུ་མོ་དང་ལྷན་དུ་གཏམ་
གླེང་བྱས་པ་ཞིག་གི་ནང་དུ་གཤམ་གྱི་རྟོགས་པ་འདི་དག་བརྗོད་
འདུགའཇིག་རྟེན་འདིའི་ནང་དུ་མི་ཀུན་པོ། མི་དྲུག་ཁོ་ན་ཡིས་དབྱེ་བ་
ཕྱེ་འདུག་ཅེས་པ་ཞིག་ངས་བཀླགས་པ་ཡིན། དབྱེ་འབྱེད་ཀྱི་ཚད་གཞི་
དྲུགའཇིག་རྟེན་འདིའི་སྟེང་གི་ང་ཚོ་དང་གཞན་པའི་བར། ཨ་རིའི་སྤྱི་
མཐུན་རྒྱལ་ཁབ་ཀྱི་སྲིད་འཛིན་གོན་གྲུ་ལ་གཏོང་མཁན་
ཞིགམིང་གི་ནང་དུ་འཇོག་པ། ང་ཚོས་རག་པ་དེ་ཀ༽སེམས་གསོ་ཧ་
ཅང་ལེགགས་པོ་གཏོང་དུས་ང་ཚོ་ཧ་ཅང་གི་ཉེ་པོ་ཆགས། ཁ༽ང་ཚོ་
ལ་ཧ་ཅང་གསལ་པའི་རྒྱ་ནག་གི་ཆུའི་སྡུག་སྦྱོང་ལྟ་བུ། རྒྱུ་མཚན་ནི།
འབྲེལ་ལམ་བྱེད་པར་ཁྱེད་ཀྱིས་འོས་ཤིང་འཚམས་པའི་མི་དྲུག་འཚོལ།
མི་རེ་རེ་ཇི་ལྟར་སྒོ་གསར་པ་ཞིག་དང་འཛམ་གླིང་གཞན་ཞིག་གི་སྒོ་
འབྱེད་མཁན་དེ་ཡིན་པ་སོགས་རྟོགས་པའི་བསམ་བློ་དེ་ནི་ཤིན་ཏུ་
ཟབ་ཅིང་རྒྱ་ཆེ་བ་ཞིག་རེད། འཛམ་གླིང་འདིའི་སྟེང་དུ་ང་དང་གཞན་
ཚང་མའི་བར་གྱི་དབྱེ་འབྱེད་ཀྱི་ཚད་གཞི་དྲུགའོན་ཏེ། འོས་འཚམས་
ཀྱི་མི་ཞིག་འཚོལ་བར། ཨོའེ་སཱ་འགྲིག་ཡོད་རེད།ཁྱེད་དང་
ང་འཛམ་གླིང་འདིའི་ནང་དུ་གནས་ཡོད་པའི་མི་ཡོངས་རྫོགས་ནས་མི་
དྲུག་གི་ཐོག་ལ་དབྱེ་ཡོད་ཅེས་པ་དེར་བསམ་བློ་འཁོར་བར་ཟབ་རླིང་
ཆེ། ཁྱེད་ཀྱིས་ཤེས་འདོད་པའི་མི་དེ། ཁྱེད་ཀྱིས་འབྲེལ་བ་བྱེད་པར་འོས་
འཚམས་ཀྱི་མི་དྲུག་འཚོལ་ཞེས་མོ་རང་གིས་བྲིས་པའི་དངོས་ཡོད་
ཀྱི་རྩོད་ལེན་འདི་ཡང་འགྲིག་པ་རེད། ང་མ་འཆི་གོང་དུ་མཇལ་འདོད་
པའི་སྐྱེས་པ་དང་བུད་མེད་བརྒྱ་ཡི་ཐོ་འགོད་དེ་ནི་ངས་དཔའ་བོའི་ཐོ་
འགོད་བརྗོད་ཀྱི་ཡོད། འདི་ནི་ང་རང་ཉིད་ཀྱི་མི་ཚེ་ན་བསྒྲུབས་པའི་བྱ་
བ་ནང་ནས་གཅིག་ཡིན། འཐེན་ཤུགས་ཅན་གྱི་ཆོས་ཉིད་ཀྱིས་ང་ཚོས་
དོན་དམིགས་བྱེད་ས་དེར་འཐེན་འགྲོ་ཞེས་བརྗོད་ཀྱི་ཡོད། འདི་ནི་
བདག་ཆེས་ཡིད་སྨོན་སྐྱེ་སའི་མི་དེ་དག་དང་འབྲེལ་བ་བྱེད་པར་སྤྱོད་
པའི་རོགས་པ་བྱེད་མཁན་གྱི་ལག་ཆ་ཞིག་ཡིན། དེས་མ་ཚད་དབྱེ་
འབྱེད་ཀྱི་ཚད་གཞི་དྲུག་གི་ཐབས་ལམ་འདིས། ངས་མཇལ་འདོད་པའི་
མི་སྣ་དེ་དག་རྒྱུན་མཐུད་དུ་མཇལ་བར་རོགས་རམ་གནང་བྱུང་། ངའི་
ཐོ་འགོད་ནང་གི་མི་སྣ་གྲགས་ཅན་རྣམས་དང་། ཁེ་ལས་ཀྱི་མགོ་ཁྲིད་
རྣམས། གཞན་ཡང་ཆེད་ལས་ཀྱི་གཏམ་བཤད་པ་རྣམས་གནམ་ཐང་
ལ་མཇལ་བ་དང་། ཚོགས་འདུ་གཅིག་གི་ནང་དུ་གཏམ་བཤད་མཉམ་
དུ་སྤེལ་བ། ས་ཆ་གཅིག་ལ་གུང་ཟས་མཉམ་དུ་བཟའ་བ་སོགས་ཀྱིས་
གུས་པ་རྒྱུན་དུ་ཧ་ལས་ཡོང་གི།ང་ཡི་དཔའ་བོ་རྣམས་ལ་ཉན་བའི་བྱེད་
སྒོ་འདི་ཡིས། ཁོང་ཚོ་འཁྲིས་སུ་ཡོད་ན་ངོས་འཛིན་ཐུབ་པའི་ཚད་མཐོ་
བའི་ཤེས་རྟོགས་ཀྱི་ཚོར་འདུ་སྟེར་བའི་སྣང་ཚུལ་བྱུང་།

ཉིན་ལྟར་རོལ་དབྱངས་ལ་ཉོན།

གློག་བརྙན་ངོ་མཚར་ཅན། རྗའེ་རེ་མིག་ཝཱར་ནང་གི་ཆེས་བརྗེད་དུ་མེད་པའི་འཁྲབ་ཚན་ཏེ།སྣུམ་འཁོར་གཏོང་
བ་ཁག་པའི་རྩེད་མོ་ངོ་ཚབ་པ།ཋོམ་ཁི་རོའུ་སི་ཡིས་
ཁོང་གིས་ལུས་རྩལ་འགྲན་མཁན་གྱི་ཁྱིམ་ནས། རྒྱང་དུ་སྤྲོ་སྐྱིད་ཀྱི་
སེམས་ཁམས་ཁྲོད་སྣུམ་འཁོར་གཏོང་བས། ཁོས་རླངས་འཁོར་ནང་
གི་རླུང་འཕྲིན་ས་ཚུགས་གཅིག་ལས་གཅིག་ལ་དེད་དེ། ངག་མཐོན་
པོའི་ངང་གཏང་ཐུབ་པའི་གཞས་ཤིག་འཚོས། མཐའ་མར་ཁོང་གི་སྤྲོ་
བ་ཆེན་པོ་ཞིག་དང་ལྷན་དུ་གཞས། ཋོམ་ཕེ་ཋེའེ་ཡི་
“དབང་མེད་དུ་ཤོར་བ” རྙེད། ཁོ་རང་ཉིད་ཀྱི་སེམས་ཀྱི་གཞས་ལེན་
མགོ་བརྩམས། འོས་འཚམས་ཀྱི་གཞས་ཤིག་འོས་འཚམས་ཀྱི་དུས་སུ་
ཉན་དུས་ཁྱེད་ཀྱིས་དུས་ཚོད་དེ་དག་དྲན་སོས་ཀྱི་འདུག་གམ། རྗའེ་རེ་
མིག་ཝཱར་བཞིན།ཁྱེད་ཀྱིས་སྒྲ་མཐོན་པོའི་ངང་
གླུ་ལེན་པ་དང་འཛེམས་མེད་ཀྱིས་བྲོ་འཁྲབ་མགོ་བརྩམས་སོང་། དུས་
ཚོད་འདི་དག་ན་ཁྱེད་ཀྱིས་གསོན་ཤུགས་དང་། ནུས་པ། དངོས་ཡོད་
ཀྱི་བདེ་སྐྱིད་སོགས་ཚོར་ཡོང་། དེ་བས་ཁྱེད་ཀྱིས་གོ་རིམ་འགྲིག་པའི་
རྒྱུད་སྐྱུད་འགའ་ཞིག་མཉམདུ་བརྡེབས་ཀྱིས་བཏོན་པའི་སྒྲ་ཐོས། རོལ་
དབྱངས་ཀྱིས་ཁྱེད་ཀྱི་སེམས་ཁམས་ཡག་ཏུ་གཏང་བ་དང༌། ཁྱེད་ཀྱི་
གདོང་ལ་འཛུམ་མདངས་འཇོག་པ། ཁྱེད་ཀྱི་མི་ཚེའི་སྤུས་ཀ་འཇལ་
མེད་སྣོན་ཡོང་། རོལ་དབྱངས་ནན་གྱིས་ཉན་ན་ཁྱེད་ལ་སྤོབས་པ་
འཕེལ། དེ་བས། ཁྱེད་ཀྱི་ཆེས་དགའ་ཤོས་ཀྱི་རོལ་དབྱངས་རྣམས་ཀྱི་
ཕྱོགས་བསྡུས་ཤིག་བཟོས་ནས།བདུན་གཅིག་གི་ཉིན་རེ་རེ་བཞིན་ཁྱེད་
ཀྱི་སེམས་པར་སྤྲོ་བས་བསྐོང་ཐུབ་པའི་གཞས་ཤིག་ཉོན། གུས་པར་
མཚོན་ན། ཞི་འཇམ་ཅན་དང་སྔ་རབས་ཀྱི་རོལ་དབྱངས་སམ་རོལ་ཆ་
འཇམ་པོ་ལྡན་པའི་ཞབས་བྲོ་སོགས་འདེམས་ཀྱི་ཡོད། ངས་དཔེ་དེབ་
གསར་པ་ཞིག་འབྲི་སྐབས། དཔེར་ན། ཡོའོ་ཧན་ཕའེ་ཁའེ་བྷེལ་ལགས་ཀྱི “ཡིས་གྲུབ་པའི་ཆོས་ཁྲིམས”
་ལ་ཉན་གྱིན་ཡོད་ལ། ཆའེ་ཋི་བྷཱ་ཁིར་གྱི་ཕྱོགས་སྒྲིག་རོལ་དབྱངས “མཚན་གཞུང་གི་ཟླུམ་པོ།”
ལ་ཉན་གྱི་ཡོད། གལ་སྲིད་ཁྱེད་ངའི་སློབ་གཉེར་འདུ་ཚོགས་ལ་བཅར་
ཡོད་ཚེ། ང་སྡིངས་ཆའི་སྟེང་དུ་མ་ཡོང་བའི་གོང་དུ་བཏང་བའི་རོལ་
མོ་དེ་ངོས་འཛིན་ཐུབ། ང་འགྲུལ་བཞུད་བྱེད་དུས་ང་རང་གིས “གོམ་
འགྲོ་བ” རོལ་ཚོགས་ཀྱི་ཚོང་རྟགས་ཅན་གྱི་འཁྱེར་བདེ་བའི་སྒྲ་གཏོང་
འཕྲུལ་ཆས་ཤིག་མཉམ་དུ་འཁྱེར་ཡོང་ནས་གནམ་གྲུ་ནང་དུ་“དཔའ་
ངར་ལྡན་པའི་སྙིང་།” དང“ཡང་རྩེ།” སོགས་ལ་ཉན་གྱི་ཡོད།ཉིན་ལྟར་
སྐར་མ་འགའ་ཡི་རིང་དུ་སྟབས་བདེ་ཞིག་ཡིན་ཡང་། དམིགས་བསལ་
གྱི་ཁྱེད་ཀྱི་སེམས་ཁམས་སྟངས་འཛིན་དང་ལེགས་ཤོས་སུ་གནས་ཐུབ་
པར་ལམ་བུ་ནུས་ལྡན་ཞིག་ཡིན།

ཤུལ་བཞག་ཚིག་ཐོ་ཞིག་བྲིས།

དང་པོའི་ལོ་ངོ་ལྔ་བཅུ་ཁྲིམས་མཐུན་རང་བཞིན་གྱི་ངོ་བོ་ཞིག་
བཟོས་ཏེ་གཏོང་བ་དང་། མཐའ་མའི་ལོ་ངོ་ལྔ་བཅུ་ཁ་ཆེམས་ཀྱི་མཛད་
རྗེས་བཟོ་བར་གཏོང་གི་ཡོད་ཅེས་བརྗོད་བྱུང་བས་ཧ་ཅང་བདེན། ང་
ཚོ་མང་པོ་ཞིག་གིས་མི་ཚེ་ཕྱེད་ཀ་གྲུབ་འབྲས་སོན་པ་དང་བརྩི་མཐོང་
ཐོབ་པར་གཏོང་གི་ཡོད། སྙན་གྲགས་ཀྱི་གཟུགས་སམ་རྒྱུ་རྫས་ཀྱི་
བདག་དབང་དུ་ཁྲིམས་མཐུན་རང་བཞིན་གྱི་ངོ་བོ་ཡོད་དུས། ང་ཚོས་
རྒྱུ་གཅིག་མ་ཚང་བ་རྟོགས། དེ་ནས་མི་ཚེ་ལྷག་མ་དེ་ཤུལ་བཞག་གི་
བྱ་བ་བསྒྲུབ་པར་མགོ་བརྩམ། “དཔྱིད་ཀ་ཕྱིན་སོང་། དབྱར་ཁ་འདས་
སོང་།
དགུན་ཁ་གམ་ན་འདུགངས་ལེན་འདོད་པའི་གཞས་དེ་མ་
བླངས་ནས་ལུས་འདུགངས་རོལ་ཆའི་རྒྱུད་སྐུད་སྦྲེལ་ཙམ་མ་སྦྲེལ་ཙམ་
བྱས་ཏེ་ཉིན་མང་པོ་བསྐྱལ” ཞེས། ཉིན་ཞིག ལེགས་སྦྱར་སྐད་ནས་
བསྒྱུར་བའི་སྙན་ངག་ཞིག་ངའི་ཨ་ཕས་འཁྱགས་སྒམ་གྱི་སྒོའི་སྟེང་དུ་
སྦྱར་འདུག་པས་འདི་བརྗོད་འདུགཚིག་འདི་དག་མི་ཚེ་ཕྱེད་ཀའི་རིང་
དུ་སེམས་པ་འགྱོད་པས་ཁེངས་པའི་མི་ཞིག་གིས་བྲིས་པ་རེད་འདུག
ཁོང་གིས་དམིགས་པའི་རླབས་ཆེན་གྱི་གཞས་དེ་དག་མ་གཏོང་
ནས་གྲ་སྒྲིག་བྱས་པར། རོལ་ཆ་ལྷུག་པ་དང་སྦྲེལ་བ། སོགས་ཀྱིས་
དུས་འདའ་བར་བྱས། ཡིད་སྐྱོ་དགོས་པ་ཞིག་ལ་ཁོང་གིས་བསྒུགས་
བསྒུགས་པའི་དུས་དེ་ནི་རྩ་བ་ནས་མ་སླེབས། ཁྱེད་ཀྱི་མཛད་རྗེས་
འཇོག་པའི་དུས་དེ་དེ་རིང་ཡིན་པ་ལས་དེ་རིང་ནས་ལོ་ངོ་བཅུ་ཡི་རྗེས་
སུ་དང “དུས་ཚོད་མང་ཙམ་ཡོད་དུས” སོགས་མིན། རྒྱུ་མཚན་ནི། ང་
ཚོས་ཤེས་པ་བཞིན། དུས་ཚོད་དེ་ཉིད་རང་མོས་ཀྱིས་ང་ཚོའི་གམ་ན་
མི་ཡོང་། ཁྱེད་ཀྱི་མི་ཚེའི་ནང་དུ་གང་ཞིག་དགོས་པ་དག་དང་། གལ་
འགངས་ཆེ་ཤོས་ཤིག་སྟེ། ཁྱེད་ཉིད་འཛམ་གླིང་འདི་ནས་འཇིགས་
པའི་ཉིན་དེར་ཁྱེད་ཀྱིས་འཛམ་གླིང་འདི་ལ་ལེགས་སྐྱེས་ཅི་ཞིག་ཕུལ་
འདོད་པ་སོགས་ལ་བསམ་ཞིབ་གྱིས། རླབས་ཆེན་རང་བཞིན་ལྡན་
པའི་བྱ་བ་ནི་ཁྱེད་ཀྱིས་མགོ་བཙུགས་ནས་ཁྱེད་དང་མཉམ་དུ་འཇིག་
མི་འགྲོ་བའི་བྱ་བ་དེ་ཡིན། ང་རང་ཉིད་ཀྱི་མི་ཚེའི་བྱས་རྗེས་གསལ་པོ་
མཐོང་བར། ང་རང་སྒེར་གྱི་བྱས་རྗེས་ཚིག་ཐོ་ཞིག་བཀོད་ཡོད། ངའི་
ལས་རོགས་འགན་འཛིན་མང་པོ་ཞིག་གིས་སྒེར་གྱི་ཕུགས་བསམ་གྱི་
ཚིག་ཐོ་བཀོད་ཡོང་ལ། མི་ཉུང་ཤས་ཞིག་གིས་བྱེ་བྲག་པ་ཞིག་གི་ཤུལ་
བཞག་གི་ཚིག་ཐོ་འགོད་པར་བསམས། ཐོག་མ་དེས་ཁྱེད་འཚོ་བའི་
རིང་དུ་བྱ་བ་ཅི་ཞིག་བསྒྲུབ་དགོས་པར་འགྲེལ་བ་དང་། རྗེས་མ་དེས་
ཁྱེད་འཆི་ཁར་འཛམ་གླིང་ལ་ཅི་ཞིག་འཇོག་དགོས་པ་བརྗོད་ཀྱི་ཡོད།
འདི་གཉིས་ཀྱི་བར་ལ་ཁྱད་པར་ཡོད། ཁྱེད་ཀྱིས་འདི་ལ་བསམ་ཚེ་མི་
ཚེའི་མཐའ་འཇུག་ལ་སླེབས་དུས་ཅི་ཞིག་བསྒྲུབ་ཐུབ་དགོས་པའི་ཐད་
ཁྱེད་ལ་འགྱོད་སེམས་དང་། སེམས་ངལ། བློ་ཕམ་མི་ཡོང་བར་དགེ་
ཕན་ཆེ།

གྲོགས་པོ་རླབས་ཆེན་གསུམ་འཚོལ།

གྲོགས་པོའི་མཛའ་འབྲེལ་ཡག་པོ་བསྐྲུན་པ་ནི་ཁྱེད་ཀྱི་མི་ཚེ་
ན་བདེ་སྐྱིད་དང་སྤྲོ་བ་འཕེལ་བའི་ལམ་བུ་མཆོག་ཡིན། ཉེ་ཆར་ཞིབ་
འཇུག་ཅིག་གིས་བསྟན་དོན་དུ། གྲོགས་དང་ཁྱིམ་མིའི་འཁོར་ཆེན་
པོ་ཡོད་མཁན་རྣམས་ཚེ་རིང་བ་དང་། གད་མོ་མང་ཙམ་དགོད་པ།
སེམས་ཁུར་ཉུང་ཙམ་བྱེད་པ་སོགས་ཀྱི་ཁྱད་པར་ཡོད་ཅེས་བརྗོད་ཡོད།
འོན་ཀྱང་།གྲོགས་ཀྱི་མཛའ་འབྲེལ་མི་ཚེའི་ནང་གི་ལེགས་པོའི་རིགས་
གཞན་ཡོངས་དང་གཅིག་མཚུངས། དུས་ཚོད་དང༌། ནུས་ཤུགས། དམ་
བཅའ་དགོས། ཆོས་འགའ་ཞིག་གིས་བརྗིད་ཆེ་བའི་ལེགས་སྐྱེས་
འབུལ་བ་གྲགས། “འཛམ་གླིང་འདི་ན་གྲོགས་ཀྱི་མཛའ་འབྲེལ་ལས་
རིན་ཐང་ཆེ་བ་མེད་པ་དང་། གལ་སྲིད་འདི་མི་ཚེ་ནས་དོར་སོང་ན།
རང་བྱུང་ཁམས་ཀྱི་ལེགས་སྐྱེས་ཏེ། ཆེས་མཛེས་སྡུག་དང་སྤྲོ་སྐྱིད་
འབྱུང་གནས་ཀྱི་ཉིན་བྱེད་དབང་པོ་སའི་གོ་ལ་ནས་དབྱུང་བ་དང་
མཚུངས།” ཅེས་དུས་རབས་མང་པོའི་གོང་དུ་ལྟ་གྲུབ་སྨྲ་བ་ཞིག་གིས་
བྲིས། གྲོགས་བཟང་གསུམ་ཡོད་མཁན་གྱི་མི་དེ་ནི་དོན་གྱིས་ཕྱུག་པ་
རེད་ཅེས་ང་ཆུང་དུས་སྐབས་སུ་ཨ་ཕས་བརྗོད་མྱོང་། ངས་འདི་རྩ་བ་
ནས་བརྗེད་ཀྱི་མི་འདུག་ལ་ཁྱེད་ཀྱིས་ཀྱང་སེམས་ལ་ཉོར། གྲོགས་ཀྱི་
མཛའ་འབྲེལ་ཟབ་མོ་ཞིག་བསྐྲུན་པར་ཁྱེད་རང་ཉིད་ཀྱི་དགའ་བདེའི་
གནས་ནས་བུད་དགོས།ངོ་ཤེས་ཆེན་པོ་མེད་པའི་མི་དང་ལྷན་དུ།ཁྱོད་
ཀྱིས་མགོ་བཙུགས་ཏེ་ལྷག་བསམ་དང་དྲོད་ཁོལ་བཅངས་པའི་མཛའ་
འབྲེལ་ཚུགས། གལ་སྲིད་ཁྱེད་ཀྱིས་གྲོགས་པོའི་མཛའ་འབྲེལ་གྱི་ས་
བོན་འདེབས་ཚེ། གྲོགས་བཟང་གི་ལོ་ཏོག་ཕྱུག་པོ་ཁྱོད་ལ་ཐོབ་པར་
ངེས། མཛའ་འབྲེལ་འཛུགས་པར་དམིགས་པའི་སྐོམ་ཆང་ཞལ་ཏོག་
གི་མགྲོན་སྟོན་ཞིག་ལ། ཁྱེད་ངོ་ཤེས་འདོད་པའི་མི་དེའི་འགྲམ་དུ་སོང་
ཏེ༑ ཁྱེད་རང་ཉིད་ཀྱི་སྐོར་ངོ་སྤྲོད་བྱེད་པའི་སེམས་ཤུགས་ཟུངས། འགྲོ་
བ་མི་ཡོངས་ལ་བརྩེ་སེམས་ནི་རབ་ཏུ་མཁོ་བ་ཞིག་ཡིན་པས། བརྩེ་
སེམས་དེ་ཕ་རོལ་པས་མགོ་འཛུགས་བྱས་ན་དགའ་སྤྲོ་ཆེ། གལ་སྲིད་
ཁོང་ཚོས་ཁྱེད་ལ་ཡ་ལན་མ་བྱས་ན། དེ་ནི་ཁོང་ཚོའི་གྱོང་ཁ་ཞིག་ཏུ་
བཟུང་ནས། གུས་བཀུར་ངང་ཁྱེད་ཀྱིས་ཕུལ་འདོད་པ་ལས་དགེ་མཚན་
ཐོབ་མཁན་གྱི་གཞན་ཞིག་ལ་སོང་སྟེ་ཕུལ་བ་ལས། ཁོང་ཚོས་ཡ་ལན་
མ་བྱས་པ་དེར་དགག་བྱའི་བསམ་པ་འཛིན་མི་ཉན།
སྔོན་མ་ཞིག་ལ་ངའི་ཨ་མ་བང་ཆེན་གྱི་ལས་གཉེར་ཆེད་དུ་ལམ་
དུ་འགྲོ་བཞིན་པའི་སྐབས་སུ། རླངས་འཁོར་གྱི་འཁོར་ལོའི་ཕུ་ཤོར་
ནས། ཁང་པའི་མདུན་གྱི་སྤང་ལ་ཆུ་འདེབས་བཞིན་པའི་ཕྱི་མི་ཞིག་ལ་
རླངས་དབུགས་འབབ་ཚུགས་ལ་རོགས་པ་སློང་བར་སོང་བའི་རིང་དུ།
རླངས་འཁོར་དེར་འཇོག་ཆོག་པའི་ཆོག་མཆན་ཞུས་པ་བཞིན་ཐོབ་
ནས་ཕྱིན། རླངས་འཁོར་བསྐྱར་གསོ་ཚར་རྗེས་ཁང་པའི་སྒོ་འགྲམ་ལ་
ཕྱིན་ནས་བདག་པོ་དེ་ལ་བཀའ་དྲིན་ཆེ་ཞུས་སྐབས། བུད་མེད་དེས་
ཁང་པའི་ནང་དུ་ཁྲིད་དེ་ཇ་དཀར་ཡོལ་གོང་ཕུལ། དེ་ནས་ཁོང་གཉིས་
མཉམ་དུ་བསྡད་པའི་ཆུ་ཚོད་འགའ་ཡི་རིང་དུ་སྔོན་མ་ནས་ངོ་ཤེས་
ཡིན་པ་དང་། ཆུང་དུས་སློབ་གྲྭ་གཅིག་ལ་འགྲིམས་ཡོད་པ། ངོ་ཤེས་
ཀྱི་མི་མང་པོ་ཞིག་གཅིག་པ་ཡིན་པ་སོགས་རྟོགས་ཡོད། ངའི་ཨ་མས་
མགོ་འཛུགས་ཏེ་ཁོང་གཉིས་ཀྱི་བར་གྲོགས་ཀྱི་མཛའ་འབྲེལ་ཡག་པོ་
བྱུང༌།

སྒྱུ་རྩལ་པའི་བགྲོད་ལམ་བཀླགས་པ།

ང་ཚོ་ཚང་མ་གསར་གཏོད་ཀྱི་སེམས་ཅན་ཡིན། ལོ་མང་ཞིག་
གི་གོང་དུ་ངས་ཁྲིམས་ལུགས་སློབ་སྦྱོང་བྱེད་བཞིན་པའི་སྐབས་སུ།
ངའི་ཆེས་དགའ་ཤོས་ཀྱི་དཔེ་མཛོད་དུ་བང་ཁྲིའི་སྟེང་དུ “སྒྱུ་རྩལ་པའི་
བགྲོད་ལམ” ཞེས་པའི་དཔེ་དེབ་དེ་ཐོག་མར་མཐོང་ཡང་། འདི་ནི“སྒྱུ་
རྩལ་བའི”ཆེད་དུ་ཁོ་ན་ཡིན་པས།ང་ལ་ཕན་ཐོགས་དེ་ཙམ་མེད་སྙམ་
ནས་ངས་ལག་པ་མ་འཆང་། གང་ལྟར། རྗེས་སུ་ངས་ཤེས་རྟོགས་བྱུང་
བ་ཞིག་ནི་ང་ཚོ་མི་རེ་རེའི་རྒྱུད་ལ་འཇལ་མེད་གསར་གཏོད་ཀྱི་ནུས་
པ་རེ་ཡོད་པ་དེ་རེད། དེ་བས་ང་ཚོ་ཁྲིམས་ཞིབ་པ་དང་། ཁྱིམ་ཚང་སྐྱོང་
མཁན། དགེ་རྒན་དང་། ཚོང་ལས་འགན་འཛིན་པ། སྙན་ངག་པ་དང་
རོལ་མོ་བ་སོགས། སུ་ཞིག་ཡིན་རུང་མི་ཚེ་འདི་བེད་སྤྱོད་ལེགས་པོ་
ཞིག་བྱེད་དུ་ཉིན་རེའི་བྱེད་སྒོ་གཞིར་བཟུང་སྟེ། ང་ཚོ་ཚང་མས་གསར་
གཏོད་ཀྱི་ནུས་པ་དེ་བེད་སྤྱོད་བྱ་དགོས་ཀྱི་ཡོད།ང་ཁྲིམས་ཞིབ་པ་ཞིག་
ཡིན་པའི་ཆ་ནས་གསར་གཏོད་ཀྱི་སེམས་ཅན་ཞིག་ཡིན་པ་རྟོགས་
བྱུང༌།
དེ་ནས་ང་གསར་གཏོད་སློབ་ཁྲིད་འདུ་ཚོགས་སུ་ཞུགས་མགོ་
བརྩམས་པ་དང་།འདི་དང་འབྲེལ་བའི་དཔེ་དེབ་བཀླགས་ནས། ང་རང་
སྒེར་དང་ཆེད་ལས། སེམས་ཉིད་སོགས་ཀྱི་འཚོ་བ་སྐྱེལ་ཕྱོགས་ཐད་དུ་
ཡར་རྒྱས་གཏང་དུ། ལྷན་སྐྱེས་གསར་གཏོད་ཀྱི་ནུས་པ་དེ་ཕྱིར་མངོན་
ཐུབ་སོང་། མཐར་ངའི་འཚོལ་ཞིབ་ཀྱིས་ངའི་དཔེ་དེབ་ཐོག་མ་དེ་འབྲི་
བཅུགས་པ་རེད། 《སྒྱུ་རྩལ་བའི་ལམ་བུ》 ཞེས་པ་བཀླགས་ནས་
བསམ་པ་ནན་པོའི་འདུལ་སྦྱོང་རེ་རེའི་བརྒྱུད་དུས། རང་ཁྲིམས་འཛིན་
དགོས་ཞེས་རྩོམ་པ་པོ་རྗེ་ལེ་ཡཱ་ཁའེ་མེ་རོན་
གྱིས་བརྗོད་ཡོད། ཁྱེད་ཀྱི་གསར་གཏོད་ཀྱི་བསམ་པ་དེ་སྒོ་འབྱེད་པ་
ཡིས་རང་རྟོགས་ཀྱི་ལམ་བུ་དེ་མཐོར་འདེགས་བྱེད་པ་དང་ཁྱེད་ཀྱི་དུས་
ཚོད་རེ་རེ་ལ་འབྲས་བུ་སྨིན་པར་བྱ།

སྒོམ་རྒྱག་སྟངས་སྦྱོངས།

“མི་ཀུན་གྱི་སྡུག་བསྔལ་དེ་སྒོ་མིག་ཞིག་གི་ནང་དུ། དབེན་པའི་
ངང་གནས་མ་ཐུབ་པའི་རྐྱེན་པས་ཡོང་གི་ཡོད།” ཧྥི་རིན་སིའི་གྲངས་
རིག་ལ་མཁས་པ་བྷི་ལའེ་སི་ཕའེ་སི་ཁོལ་གྱིས་
བྲིས། ང་ཚོ་མི་ཚེ་སྐད་ཅོར་དང་བྱེད་སྒོ་སོགས་ཀྱི་སྐོང་བར་མཁས་པ་
ཆགས་ཡོད། རླུང་འཕྲིན་སྒྲོག་བཞིན་པའི་ཁྲོད་དུ་ཡར་ལངས་པ་དང་
གསར་འགྱུར་གྱི་བརྙན་འཕྲིན་ཁ་ཕྱེ་ནས་གོས་གོན་པ། དེ་ནས་ལས་
ཀ་ལ་འགྲོ་བའི་ལམ་བར་གྱི་རླངས་འཁོར་ནང་དུ་ཆེས་གསར་ཤོས་ཀྱི་
འགྲིམ་འགྲུལ་གྱི་སྙན་ཐོ་ལ་ཉན་པ་དང་། དེ་རྗེས་ཆུ་ཚོད་བརྒྱད་བྲེལ་
འཚུབ་ཆེ་བའི་ལས་ཁུངས་ལ་གཏོང་བ། ཉིན་མཇུག་ན་ཁྱིམ་དུ་ཡོང་
དུས་གློག་བརྙན་གྱི་སྒྲ་དང་། ཁ་པར་གྱི་སྒྲ། གློག་ཀླད་སོགས་ཀྱི་སྒྲའི་
ཁྲོད་དུ་དགོང་ཁའི་བྱེད་སྒོ་སྒྲུབ་པ། ང་ཚོའི་མི་ཚེ་ནང་དུ་ཐ་ན་དུས་
ཐུང་ཞིག་གི་རིང་དུའང་དབེན་ལྷིང་ངང་གནས་པའི་གལ་འགངས་དེ་
མ་རྟོགས་པའི་དབང་གིས་སྡུག་བསྔལ་གྱི་གཞུང་རྟ་ལྟ་བུ་དེ་ནས་འབྱུང་
གི་ཡོད་ཅེས་ཕའེ་སོལ་གྱིས་བརྗོད་ཡོད་པས་བདེན། བྱེད་
སྒོ་ཞིག་གི་ཐོག་ལ་བློ་རྩེ་གཅིག་གཏད་བྱེད་པའི་ནུས་པ་ཞན་སོང་ན།
ཁྱོད་ལ་མི་ཚེ་གང་བ་དང་ཆ་ཚང་བ་ཞིག་ཡོད་མི་སྲིད། དུས་ཚོད་རིང་
ཐུང་གང་རུང་གི་བྱེད་སྒོ་ལ་སེམས་ཀྱི་འདུ་གནས་མ་ཐུབ་ཚེ་ཁྱེད་ལ་
གྲུབ་འབྲས་སོན་མི་ཐུབ་པ་དང་། དམིགས་ཡུལ་བསྐྲུན་མི་ཐུབ་པ། མི་
ཚེའི་བརྒྱུད་རིམ་དུ་སྤྲོ་བ་འཕེལ་མི་ཐུབ། ཁྲིམས་ལྡན་གྱི་ཤེས་པ་ཞིག་
མེད་ཚེ་གནད་མེད་ཀྱི་བསམ་བློ་དང་སེམས་ཁྲལ་སོགས་ཀྱིས་སུན་
གཙེར་བཟོས་ནས། ཁྱེད་རང་ཉིད་དོན་ལྡན་ཀྱི་རྩོལ་གཞི་ལ་བསྐྱོད་
པའི་ནུས་མཐུ་མི་ཡོང་། སྒོམ་པ་གཏིང་ཟབ་པོ་མེད་ཚེ། ཁྱེད་ཀྱི་དྲན་
ཤེས། ཁྱེད་ཀྱི་དཔོན་པོ་ཆགས་པ་ལས། ཁྱོད་ཀྱི་གཡོག་པོ་ཆགས་མི་
ཐུབ། ངས་སྒོམ་གྱི་སློབ་སྦྱོང་བྱས་པའི་ཉིན་དེ་ནས་བཟུང་ངའི་མི་ཚེ་
འགྱུར་བ་ཕྱིན་སོང་། སྒོམ་ཞེས་པ་དེ་རི་མགོ་ན་བཞུགས་མཁན་གྱི་གྲྭ་
པ་ཚོ་ལ་ཟུར་འཇོག་བྱས་པའི་དེང་དུས་ཀྱི་ཉམས་ལེན་ཞིག་མ་ཡིན་
པར། དེ་ལས་ལྡོག་ཏེ། སྒོམ་ནི་འཛམ་གླིང་ནང་གི་ཆེས་སྤྱང་གྲུང་ཅན་
གྱི་མི་སྣ་འགའ་ཡིས་རིན་ལྡན་གྱི་རྩོལ་གཞིའི་ཆེད་དུ་ཚད་མཐོ་བའི་
ནུས་སྟོབས་མངོན་བ་དང་བསམ་བློ་ཚོད་འཛིན་གྱི་ནུས་པ་ཡོང་བར་
རྒྱ་བསྐྱེད་མཛད་པའི་གནའ་བོའི་ཐབས་ལམ་ཞིག་རེད། སྒོམ་ནི་བཟོ་
བཀོད་ཇི་ལྟར་བྱས་ཡོད་པའི་བྱེད་སྒོ་དེ་དེ་ལྟར་སྒྲུབ་པར་སྦྱོང་བརྡར་
བྱེད་པར་ཐབས་ལམ་ཞིག་ཡིན། ཉིན་ལྟར་སྐར་མ་ཉི་ཤུ་ཙམ་གྱི་རིང་དུ་
སྒོམ་བརྒྱབ་རྗེས། ཉིན་མོའི་དུས་ཚོད་ལྷག་མར་ཁྱེད་ཀྱིས་ཞི་བདེ་དང་
ལྷིང་འཇགས་སོགས་ཚོར་བ་ནི་རྩ་བའི་ཁེ་ཕན་ཡིན། ཁྱེད་ཀྱི་འབྲེལ་
ལམ་གྱི་རྒྱུད་དུ་བཟོད་སྲན་དང་། ལས་ཁུངས་ལ་ཞི་ལྷོད། ཁྱེད་གཅིག་
པུར་ཡིན་དུས་བདེ་སྐྱིད་སོགས་ཡོང་། སྒོམ་གྱིས་ཁྱེད་ཉིད་ཕ་མ་དང་།
ཚེ་གྲོགས། ཁེ་ལས་པ། གྲོགས་པོ་སོགས་ཤིན་ཏུ་བཟང་པོ་ཞིག་ལ་བཟོ་
ཐུབ། ལོ་ངོ་སྟོང་ཕྲག་ལྔ་སོང་བའི་བསམ་བློའི་སྦྱོང་བརྡར་གྱི་སྒྲིག་ལམ་
རྙིང་པ་འདིའི་ནུས་མཐུ་ཞིག་མ་རྙེད་པར། ཁོ་རོག་འགྲོ་གྲོན་ཆུད་ཟོས་
གཏང་མི་ཕོད་པའོ།།

གསོན་པོའི་འདས་མཆོད་རོལ་ཅིག

ངས 《འཕུར་རྟ་རྟགས་ཅན་ཀྱི་རླངས་འཁོར་བཙོང་པའི་གྲྭ་བ》
་ཆེད་དུ་ཞིབ་འཇུག་
བྱེད་བཞིན་པའི་སྐབས་སུ། རྒྱ་གར་གྱི་རྒྱལ་པོ་ཆེན་པོ་ཞིག་ཉིན་ལྟར་
ཞོགས་པ་ཡར་ལངས་ཚར་བ་དང་རོལ་དབྱངས་དང་མེ་ཏོག་གི་ཁྲོད་
དུ༑ “ང་གསོན་ཤུགས་ཀྱིས་འཚོ་ཟིན། ང་གསོན་ཤུགས་ཀྱིས་འཚོ་
ཟིན། ང་གསོན་ཤུགས་ཀྱིས་འཚོ་ཟིན།” ཞེས་པའི་ཆོ་ག་ཞིག་འདོན་གྱི་
ཡོདཔའི་སྒྲུང་ཞིག་འཕྲད། ཐེངས་དང་པོར་ངས་འདི་བཀླགས་སྐབས།
མི་འདིའི་ཆོ་ག་ཕྱག་ལེན་གྱི་དམིགས་ཡུལ་དེ་མ་རྟོགས། དེ་བས་ངས་
ཨ་ཕ་ལ་བཀའ་འདྲི་ཞུས་པས། རྒྱལ་པོ་ཆེན་པོ་འདིས་འདོན་བཞིན་
པའི་ཆོ་ག་འདི། ཁོང་གི་མི་ཚེའི་མི་རྟག་པའི་རང་བཞིན་དང་འབྲེལ་
བས། ཁོང་ཉིན་རྟག་ཏུ་མི་ཚེ་མཇུག་ལ་སླེབས་པ་བཞིན་འཚོ་བ་དང་།
ཁོང་གི་ཆོ་ག་ནང་དུ་ཧ་ཅང་གི་རྣམ་དཔྱོད་ལྡན་པའི་རང་བཞིན་ཞིག་
འདུས་ཡོད། འདི་ཡིས་ཁོང་ལ་དུས་ཚོད་ནི་བྱེ་མ་དང་གཅིག་མཚུངས།
ང་ཚོའི་ལག་ཏུ་ཡོད་པའི་དུས་ཚོད་དེ་བཞུད་འགྲོ་ཡི་ཡོད་པས། རླབས་
ཆེན་གྱི་མི་ཚེ་ཞིག་དེ་རིང་འཚོ་དགོས་པ་ལས་སང་ཉིན་མིན་པའི་དྲན་
གསོ་བྱེད་ཀྱི་ཡོད།” ཅེས་ལན་བཏབ་བྱུང་། མི་རྟག་པའི་རང་བཞིན་
ཤེས་པ་ནི། ཤེས་རབ་གྱི་འབྱུང་ཁུངས་ལེགས་པོ་ཞིག་ཡིན། ངའི་
གྲོགས་པོ་ཞིག་གིས་ཕི་ལའེ་ཋོ་ལ་མི་ཚེའི་བྱེད་སྒོ་སྙིང་བསྡུས་
ཤིག་ཤོད་ཅེས་ཞུས་སོང་བས། ཁོང་གིས་བསམ་ཞིབ་ཅིག་བྱས་རྗེས་
ཚིག་གཉིས་ཀྱི་ནང་དུ“ ཚེ་འདས་སྦྱོང་བརྡར་གྱིས”ཞེས་ལབ་སོང་། “ཚེ་
འདས་ནི་རྒས་པོ་རྣམས་ཀྱི་མིག་མདུན་དུ་ཡོད་པ་བཞིན། གཞོན་དུས་
སྐབས་ཀྱི་མི་རྣམས་ཀྱི་མིག་མདུན་ལ་ངེས་པར་དུ་ཡོད་དགོས། དེ་བས།
འདི་ནི་ང་ཚོའི་མི་ཚེ་ལ་ཡོང་ངེས་ཡིན་པ་ཞིག་དང་། འདི་ཡིས་ཚེ་སྲོག་
གི་མཇུག་བསྡུ་འགྲོ་བར་མངོན་ཡོང་།” ཞེས་གནའ་བོའི་བསམ་བློ་བ་
རྣམས་ཀྱིས་གསུང་དང་། ཕི་ལའེ་ཋོ་ཡི་གསུང་གཉིས་སྡོམ་
ཚིག་གཅིག་ཡིན། གསོན་པོའི་འདས་མཆོད་ཀྱིས། ཁྱེད་ལ་དུས་ཚོད་
ནི་རིན་མེད་ཀྱི་དངོས་པོ་ཞིག་ཡིན་པས། ཕྱུག་པོ་དང་། མཁས་པ།དོན་
ལྡན་གྱི་འཚོ་བ་ཞིག་རོལ་བའི་དུས་ཚོད་ལེགས་ཤོས་དེ་ད་ལྟ་ཡིན་པའི་
དྲན་གསོ་བྱེད་ཀྱི་ཡོད།

འཁང་ར་བྱེད་མཚམས་བཞག་ནས་འཚོ་བར་
མགོ་འཛུགས་གྱིས།

ཁྱེད་ལ་དུས་ཚོད་མེད་པའི་སྐོར་སྐྱོན་བརྗོད་དེ་མཚམས་འཇོག་
བྱས་ཏེ། ཆུ་ཚོད་ཅིག་སྔ་བར་ལོངས། ཁྱེད་ལ་འདམ་ག་ཡོད་དུས་ཅིའི་
ཕྱིར་འདི་ལག་བསྟར་བྱེད་ཀྱི་མེད། དུས་འདི་ནི་ཁྱེད་ཀྱི་སྡེར་མ་སྟེང་དུ་
ཡོངས་རྫོགས་སྤྲད་ཡོད་པས། ལག་བསྟར་བྱེད་ཐུབ་མ་སོང་ཞེས་སྐྱོན་
བརྗོད་དེ་མཚམས་འཇོག་གྱིས། ཁྱེད་ཆུ་ཚོད་བདུན་གྱི་རིང་ལ་ཉལ་
བ་དང་། ཆུ་ཚོད་བརྒྱད་ཀྱི་རིང་ལ་ལས་ཀ་བྱེད་ཀྱི་ཡོད་ཚེ། ཁྱེད་ཀྱིས་
བསྒྲུབ་འདོད་པའི་བྱ་བ་དེ་བསྒྲུབ་པའི་དུས་ཚོད་གཟའ་འཁོར་རེ་ལ་
ཆུ་ཚོད་དྲུག་ཅུ་རེ་གསུམ་རེ་སྟོང་པ་འདུགཁྱེད་ཀྱི་མི་ཚེའི་འཚོལ་སྙེག་
གི་ཆེད་དུ་ཟླ་བ་རེ་ལ་ཆུ་ཚོད252དང་ལོ་རེ་ལ་ཆུ་ཚོད3024གཏང་
རྒྱུ་ཡོད། འཛམ་གླིང་གི་ལོ་རྒྱུས་ནང་དུ་དུས་ཚོད་དེ་ལས་ལྷག་པ་ཞིག་
དགོས་ཀྱི་མ་རེད་ལ། ད་ཡོད་མཐའ་མེད་ཀྱི་གོ་སྐབས་དེ་དག་སྟངས་
འཛིན་གྱི་ཐད་དུ་ཁྱེད་ལ་འདམ་ག་ཡོད། ཁྱེད་ལ་ཡོང་ཐུབ་ཀྱི་རེད་སྙམ་
པ་བཞིན། དོན་ལྡན་དང་། བདེ་སྐྱིད། ཡར་རྒྱས། ཞི་བདེ་སོགས་མ་
བྱུང་ཚེ། ཁྱེད་ཀྱི་ཕ་མ་དང་། དཔལ་འབྱོར། སྦྱིན་བདག་སོགས་ལ་སྐྱོན་
བརྗོད་བྱེད་མཚམས་བཞག་ཏེ། ཁྱེད་ཀྱི་གནས་སྟངས་ལ་འགན་ཁུར་
གྱིས། འདི་ནི་ཁྱེད་ཀྱི་མི་ཚེའི་ལྟ་བ་དང་། འཚོ་གནས་ཡག་པོ་ཞིག་གི་
མགོ་འཛུགས་བྱ་བར་གོམ་པ་གསར་པ་ཞིག་ཡིན།
ལྗོར་ལྗི་བྷིར་ནཱར་ཌྷི་ཤའོ་ཡིས་
ལབ་པ་བཞིན“འཛམ་གླིང་འདིའི་ནང་དོན་འཁྱོངས་བའི་མི་རྣམས་ནི་
རང་ངོས་ནས་ཤུགས་བསྐྱོན་ནས་འདོད་འདུན་སྙེག་མཁན་གྱི་མི་རེད་
འདུག་པས། གལ་ཏེ་དེ་དག་མ་རྙེད་པ་བྱུང་ཡང་། དེ་དག་འཚོལ་ཞིང་
བཞེངས་བསྐྲུན་བྱ་ངེས།” ཁྱེད་ཀྱི་སེམས་སུ་བསམ་བློ་ཇི་ལྟར་ཡོང་
བཅུག་པ་དང་། ཁྱེད་ཀྱིས་ཁྱེར་ཡོང་བའི་ཉིན་མོ་དེ་དག་ལ་ལྟ་སྟངས།
ཁྱེད་ཀྱིས་དུས་ཚོད་ཇི་ལྟར་སྐྱེལ་ཀྱི་ཡོད་པ་སོགས་ཀྱི་ཁྲོད་དུ་གདམ་
ག་ཡག་པོ་གྱིས། སྐྱོན་བརྗོད་མཚམས་འཇོག་དང་འཚོ་པར་མགོ་
འཛུགས་བྱོས། “གལ་སྲིད་ཁྱོད་གུ་ཡངས་མ་གཏོང་པའི་སྐར་མ་གཅིག་
དེར། སྐར་ཆ་དྲུག་ཅུའི་རིན་ཐང་ལྡན་པའི་རྒྱང་ཐག་ཞིག་ལ་རྒྱུགས་
ཏེ་དུས་ཚོད་དེ་བསྐོང་ཐུབ་ན། དེ་ནི་ཁྱེད་ཀྱི་འཛམ་གླིང་དང་ཡོད་ཚད་
དེའི་ནང་དུ་འདུས་སོ། །” སྙན་ངག་པ་རའོ་ཌྷི་ཡར་ཌྷི་ཁེབ་ལིང་གི་བརྗོད་ཚིག་ལ་ཡོད།

ཁྱེད་ཀྱི་རིན་ཐང་སྤར་དགོས།

དཔལ་འབྱོར་གསར་པའི་ནང་ཁྱེད་ཀྱིས་ཁྱེད་ཉིད་ངོ་ཤེས་ཡོང་པ་
ངེས། ཁྱོད་ཀྱིས་གུན་ཚབ་སྤྲོད་ཐུབ་མི་ཐུབ་དེ། རང་ཉིད་ཀྱི་ཉེ་འཁོར་
གྱི་འཛམ་གླིང་ལ་རིན་ཐང་ག་ཚོད་འབུལ་གྱི་ཡོད་པ་ལས། ལས་ཀ་ལ་
ཧུར་བརྩོན་ཇི་ཙམ་བྱེད་ཀྱི་ཡོད་མེད་ལ་ཐུག་མེད། གལ་སྲིད་ཁྱེད་ལ་
ཆུ་ཚོད་རེར་ཨ་སྒོར་ཉི་ཤུ་རེ་ཡོང་སྒོ་རག་གི་ཡོད་ན། དེ་ནི་ཁྱེད་ཅོག་ཙེ་
མདུན་དུ་བསྡད་ནས་རག་པ་ཙམ་མ་ཡིན་པར། ཁྱེད་ཀྱིས་སྐར་མ་དྲུག་
ཅུའི་རིང་ཨ་སྒོར་ཉི་ཤུའི་རིན་ཐང་ལྡན་པའི་བྱ་བ་ཞིག་བསྒྲུབས་ཡོད་
པས་ཡིན། དེ་བས། སྒོར་མོའི་གླ་བརྔན་འབྱོར་བ་དེ་ནི་ཁྱེད་ཀྱིས་རིན་
ཐང་ཇི་ཙམ་བསྐྲུན་པ་དེས་ཐག་བཅད་པ་ལས། ལས་ཀའི་དུས་ཡུན་
མིན། རྒྱུ་མཚན་འདི་ཡི་དབང་གིས། མེག་ཌྷོའོ་ནོལ་ཌྷི་མགྱོགས་ཟས་
ཁང་ གི་ལས་བྱེད་པ་རྣམས་ལས་ཀླད་པ་གཤགས་
བཅོས་མཁན་ལ་གླ་ཕོགས་མང་པ་དང་། ཀླད་པའི་སྨན་པ་མི་ཡག་པོ་
ཞིག་ཡོད་དགོས་པས་ཁྱབ་ཀྱི་མ་རེད་ལ། ཕལ་ཆེར་འབད་བརྩོན་ཆེ་
བ༑ སྤྱང་གྲུང་ལྡན་པ་སོགས་ཡིན་གྱི་མ་རེད། འོན་ཏེ། གཏན་འཁེལ་
བ་ཞིག་ནི། མེག་ཌྷོའོ་ནོལ་ཌྷི་མགྱོགས་ཟས་ཁང་གི་
ལས་བྱེད་པ་ལས། ཀླད་པའི་ལྷ་རྗེ་ལ་ཆེད་ལས་ཀྱི་རིག་གནས་མང་བ་
སྦྱངས་ཡོད་པ་དང་། རྒྱུ་མཚན་གཏན་འཁེལ་བ་ཞིག་ཤེས་ཀྱི་ཡོད་པ།
ཀླད་པའི་ལྷ་རྗེ་ཡིས་བསྒྲུབ་ཐུབ་པའི་བྱ་བ་དེ་བསྒྲུབ་ཐུབ་མཁན་གྱི་མི་
ཉུང་ཉུང་ཡིན་པས། ཁྲོམ་རྭར་ཁོང་ལ་རིན་ཐང་ལྡབ་འགྱུར་གྱིས་ཆེ། དེ་
བས། ཧེམ་བག་བཟོ་མཁན་དེ་དག་ལས་ལྷ་རྗེ་ལ་གླ་ཆ་ལྡབ་
བཅུ་ཡིས་མཐོ། སྒོར་མོ་ནི་མི་ཞིག་གིས་རྒྱ་ཆེ་ས་ནས་བཤད་ན་འཛམ་
གླིང་དུ་རིན་ཐང་ཇི་ཙམ་བསྐྲུན་ཐུབ་མིན་གྱི་མཚོན་རྟགས་ཡིན། དེ་
བས། ཁྱེད་ཀྱི་ལས་ཀ་ལ་སྒོར་མོ་མང་ཙམ་ཐོབ་དགོས་ཚེ་འཛམ་གླིང་དུ་
རིན་ཐང་མང་ཙམ་བསྐྲུན་དགོས། འཛམ་གླིང་དུ་རིན་ཐང་བསྐྲུན་པའི་
གོམ་པ་དང་པོ་ནི། ཁྱེད་རང་ཉིད་རིན་ཐང་ལྡན་པའི་མི་ཞིག་ཆགས་
དགོས། གཞན་ལ་མེད་པའི་ལག་རྩལ་ཞིག་གཉེར་དགོས། གཞན་གྱིས་
ཀློག་གི་མེད་པའི་དཔེ་དེབ་ཀློགས། གཞན་གྱིས་མ་བསམ་བའི་བསམ་
བློ་ཞིག་ཐོངས།ཕྱོགས་གཞན་ཞིག་ནས་བརྗོད་ན། ད་ལྟ་ཁྱེད་གང་ཡིན་
པ་དེར་རང་སོར་གནས་པ་ཡིན་ན། ཁྱེད་ཀྱིས་གང་བསྒྲུབ་འདོད་པ་དེ་
འགྲུབ་མི་ཐུབ། ཁྱེད་ཀྱི་མི་ཚེ་ནས་ཚུར་ཅི་ཙམ་ཐོབ་འདོད་ཚེ། དེ་ཙམ་
མི་ཚེ་ལ་ཞུགས་དགོས།

ཕ་མ་བཟང་པོ་ཞིག་གྱིས།

ཁྱེད་ཀྱི་ཕྲུ་གུ་གསོ་སྐྱོང་བྱེད་པའི་ཁ་ཕྱོགས་ནི་ཁྱེད་ཀྱི་མ་འོངས་
མི་རབས་གསོ་སྐྱོང་གི་ཁ་ཕྱོགས་ཡིན། ང་ཚོ་མི་ཉུང་ཉུང་ཞིག་ལས་
ཕྲུག་གུ་སྙོར་སྐྱོང་ཐབས་ཇུས་ཀྱི་སྦྱོང་བརྡར་མེད། མང་ཆེ་བ་ཞིག་
གིས་ཕ་མས་ང་ཚོ་ཇི་ལྟར་གསོ་སྐྱོང་བྱས་ཡོད་པའི་ལམ་དུ་ང་ཚོས་
ཕྲུ་གུ་གསོ་སྐྱོང་བྱེད་པ་ལས། གསོ་སྐྱོང་གི་ཁ་ཕྱོགས་གཞན་ཤེས་ཀྱི་
མེད། ཕ་མ་ཞིག་ཆགས་པ་ནི་རླབས་ཆེའི་སྤྲོ་བ་ཞིག་ཡིན་ཡང་། འདི་
ནི་འགན་འཁྲི་ཧ་ཅང་གི་ལྗིད་པོ་ཞིག་ཚུད་ཡོད་པའི་དམིགས་བསལ་
ཁེ་དབང་ཞིག་ཡིན་ཏེ། ངས་རང་ཉིད་ཀྱི་ཕྲུ་གུ་གཉིས་ཀྱི་ཆེད་ཅི་ཡང་
བྱ་འདོད་ཀྱང་། འདུན་སེམས་འདི་ཁོ་ན་ཡིས་མི་འདང་། ང་ཚོས་ཕུལ་
བྱུང་གི་ཕྲུག་གུ་སྙོར་སྐྱོང་གི་རྩལ་གོང་འཕེལ་གཏང་དགོས། ང་ཚོས་
ཕྲུག་གུ་སྙོར་སྐྱོང་གི་ལམ་དེ་འགྲིག་པ་ཞིག་ཡིན་སྙམ་པ་དང་། ཕྲུ་གུ་
རྣམས་བསམ་བློ་དང་། གཅེས་སྐྱོང་། མཁས་པ་ཞིག་ཏུ་ནར་སོན་ན།
དེ་ང་ཚོའི་བསོད་ནམས་ཤིག་ཏུ་བརྩི་མི་ཐུབ། ཕ་མ་བཟང་པོ་བཟོ་བའི་
ནུས་པ་སྤེལ་བར། གཞི་འདི་དང་འབྲེལ་བའི་ཁ་ཕྱོགས་སྟོན་མཁན་
གྱི་བསམ་བློ་བ་གྲགས་ཅན་ཚོའི་གསུངས་བཤད་ཡོད་པའི་སྒྲ་སྡུད་
འཁོར་ཐག་ལ་ཉན་པ་དང་། དཔེ་དེབ་ཀློག་པ། སློབ་ཁྲིད་འདུ་ཚོགས་
ལ་བཅར་བ་སོགས་བྱ་དགོས། ང་ཚོའི་ཁྱིམ་ཚང་ལ་འཚམས་པའི་ཕ་
མས་ཕྲུག་གུ་སྙོར་སྐྱོང་གི་ཐབས་ཇུས་འཚོལ་བར། ང་ཚོ་རང་ཉིད་ཀྱི་
མི་ཚེའི་བརྟག་དཔྱད་ཁང་ནས་མྱོང་ཟིན་ཐོབ་པའི་བསམ་བློ་དེ་དག་
གཙོ་སྦྱོང་བྱེད་པའི་སེམས་ཤུགས་ལྡན་དགོས། ང་ཚོའི་མི་ཚེ་དེ་ཧ་
ཅང་གི་བྲེལ་འཚུབ་ཅན་དང་བྱ་བ་མང་པོ་བསྒྲུབ་རྒྱུ་ཡོད་པར་ཤེས་ཀྱི་
ཡོད། འོན་ཀྱང་། ཁྱེད་ཀྱི་བུ་དང་བུ་མོའི་ངོ་མཚར་ཅན་གྱི་བྱིས་དུས་
ཀྱི་གནས་སྐབས་དེ་ཚོ་ཕྱིར་ལོག་མི་སྲིད། ཁྱེད་ཕ་མ་ཡག་ཤོས་ཤིག་
ཆགས་ཐུབ་ཀྱི་རེད་སྙམ་ཡང་། དེ་མངོན་འགྱུར་ཡོང་བར་དུས་ཚོད་
དང་ནུས་མཐུའི་བློས་གཏོང་མ་བྱས་ཚེ་ཉིན་ཞིག་ན་གོ་སྐབས་བོར་
སོང་བའི་འགྱོད་སེམས་ཆེན་པོ་སྐྱེ།“ངའི་བུ་ཆུང་དུས་སྐབས་སུ་ཁོང་
ལ་ཕག་རྒན་རྒྱབ་འཁུར་བྱ་དགོས་ཞེས་རྟག་ཏུ་ལབ།
ཕག་རྒན་རྒྱབ་ཁུར་ནི་བྱིས་པ་རྒྱབ་ལ་ཁུར་ནས་གོམ་པ་ལྷོད་པོ་སྤོ་
བའི་རྩེད་མོ་ཞིག་ཡིན། ཁོང་དེ་ལ་ཇི་ཙམ་དགའ་བར་ཤེས་ཀྱང་། ངས་
གསར་འགྱུར་བཀླགས་པ་དང་། ཚོགས་འདུ་ཚོགས་པ། ཁ་པར་བཏང་
བ་སོགས་ཀྱིས་ཁོང་དང་མཉམ་དུ་རྩེད་མོ་རྩེ་ཁོམ་མ་བྱུང་བས། ད་ལྟ་
ཁོང་ནར་སོན་ནས་ང་ཚོའི་ཁྱིམ་ཚང་ནས་བུད་སོང་། དེ་བས། ངས་
ཤེས་རྟོགས་བྱུང་བ་ཞིག་ནི། ཕྲུ་གུ་ཆུང་ཆུང་དེ་ཕག་རྒན་རྒྱབ་འཁུར་
དེ་བཞོན་ཐུབ་པར། ད་ལྟ་ངས་འཛམ་གླིང་ནང་གི་ཡོད་ཚད་སྟེར་ཐུབ་
ངེས།” ཞེས་ཁ་ནཱ་ཌྷའི་གྲོང་ཁྱེར་ཋོ་རོན་ཋོ་ནས་ངའི་སློབ་
ཁྲིད་འདུ་ཚོགས་ཞིག་ལ་བཅར་བའི་ཕ་རྒན་ཞིག་གིས་བརྗོད་བྱུང་།

དཀྱེལ་ཡངས་གྱིས།

“ཡུལ་སྲོལ་གོམས་གཤིས་དང་སྲོལ་ལུགས་ལས་ལྡོག་པའི་ལངས་
ཕྱོགས་ཤིག་བཟུང་དང་། ཁྱེད་ཀྱིས་ཕལ་ཆེར་ལེགས་པོ་བསྒྲུབ་ཐུབ།”
ཞེས་རོའུ་སེའོ་ཡིས་བྲིས་ཡོད། ངས་ལབ་པ་བཞིན་
ཀུ་ཤུ་རྟགས་ཅན་གྱི་གློག་ཀླད་ཀྱི་ཁྱད་དུ་འཕགས་པའི་ཁྱབ་བསྒྲགས་
ཀྱིས། ང་ཚོར “བསམ་བློ་ཁྱད་པར་ཅན་ཞིག་གཏོང་དགོས་པའི་བློ་
བསྐྱེད་ཅིག་སྦྱིན་ཐུབ། “གལ་ཏེ་ཁྱེད་རང་མི་ཚོགས་ཀྱི་རྗེས་སུ་འབྲང་
ཚེ་མཐའ་མར་ཁྱོད་རང་སླེབས་ས་ནི་ཕྱིར་ཐོན་སྒོ་འགྲམ་མོ།” ཞེས་
ངས་མགོ་ཁྲིད་ཀྱི་གཏམ་བཤད་ནང་དུ་མཇལ་བཅར་བ་རྣམས་ལ་
བརྗོད་ཀྱི་ཡོད། དོན་འབྲས་ལྡན་ཞིང་འོད་དུ་འཚེར་བའི་མི་ཚེ་ཞིག་
སྐྱེལ་བར་ཁྱེད་རང་ཉིད་ཀྱི་ལམ་ཁར་རྒྱུགས་རྒྱུ་གལ་ཆེ། ཁྱེད་ཀྱི་ཁྱད་
ཆོས་དེ་འགྲོ་གྲོན་གཏོང་ནས་སྤྱི་ཚོགས་ཀྱི་གནོན་ཤུགས་ལ་མགོ་བོ་
སྒུར་བར་མཚམས་འཇོག་བྱོས། ཁྱེད་ཀྱིས་འཛམ་གླིང་ནང་གི་ཆེས་
ཤེས་ཚད་མཐོ་བ་དང་ནུས་མཐུ་ཅན་གྱི་རླབས་ཆེན་གྱི་མི་དེ་དག་
གི་སྐོར་སློབ་སྦྱོང་བྱས་ཚེ། གཞན་གྱིས་ཁོང་ཚོ་ལ་ལྟ་ཕྱོགས་ཅི་ཞིག་
བཟུང་ཡོང་སྙམ་པའི་ཐོག་ཁོང་ཚོས་དོ་སྣང་བྱས་མེད་པ་ཤེས་ཡོང་། མ་
མི་མང་གི་བསམ་ཚུལ་གྱིས་ཁོ་ཚོའི་བྱ་སྤྱོད་ལ་བཀའ་བཀོད་ཟད།
བྱེད་དུ་མི་འཇུག་པར། ཁོང་ཚོའི་བསམ་བློ་དེ་མི་མང་ཁ་ལོ་བསྒྱུར་བར་
བེད་སྤྱོད་ཀྱི་བློ་སྤོབས་ཡོད། འགྲུལ་པ་ཉུང་ཉུང་སོང་བའི་ལམ་དུ་ཆས་
ཚེ་ཁོང་ཚོའི་དམིགས་འདུན་ལས་བརྒལ་བའི་གྲུབ་འབྲས་ཐོབ་ཡོང་།
“ཁྱེད་ཀྱི་ཤེས་རྟོགས་དེ་རྟག་ཏུ་སྤྱི་མཐུན་དུ་གནས་པར་མི་ལེགས་པས།
ཉིན་ལྟར་གཞན་གྱིས་མ་བཀླགས་པ་གང་རུང་ཞིག་ཀློགས་པ་
དང༌། གཞན་གྱིས་མ་བསམས་པའི་ཆོས་་གང་རུང་ཞིག་སོམས།”
ཞེས་པ་འདི་ཁི་རེ་ཋོའོ་ཧྥིར་མོར་ལའེ་
ཡི་ལས་གུ་ཡངས་ཀྱི་གལ་གནད་ཐོག་ལུང་འདྲེན་ལེགས་ཤོས་ཤིག་
ཡིན། འཛམ་གླིང་ནང་དུ་འཛམ་གླིང་དགོངས་ཚུལ་རྗེས་སུ་འབྲང་སླ་
བ་དང༌། བདག་ཉིད་རྗེས་སུ་འབྲང་སྟེ་དབེན་པར་གནས་བར་སླ། འོན་
ཀྱང་། རླབས་ཆེན་གྱི་མི་ཡིས་མི་ཚོགས་དཀྱིལ་དུ་ཡང་དག་པའི་ཐོག་
དབེན་པའི་རང་ཚུགས་བཟུང་ཐུབ།” ཞེས་ཨེ་མིར་སོན་
ལས་དྲངས་པའི་ལེགས་ཤོས་ཤིག་རེད།
འབྱུང་འགྱུར་གྱི་ཟླ་བ་ཞིག་གི་རིང་དུ་ཁྱེད་ཀྱིས་བྱ་བ་གང་ཞིག་
སྒྲུབ་ཀྱི་ཡོད་པ་དེར་ནན་གྱིས་སོམས། གཞན་པ་ཀུན་གྱིས་སྒྲུབ་
བཞིན་པའི་བྱ་བ་ཞིག་ཡིན་པའི་རྒྱུ་མཚན་ལ་བརྟེན་དེ་མ་བསྒྲུབ། རྒྱུ་
མཚན་འགྲིག་པ་ཞིག་གི་ཐོག་ཏུ་ཁྱད་པར་བ་ཞིག་བཟོ་བ་ནི་ཁྱེད་
འཚོ་བའི་ཁ་ཕྱོགས་རེད། ཨལ་བྷིར་ཋི་ཨན་སི་ཐན་
དང་ཕེ་ཁཱ་སོའོ།་བྷཱ་ལེལ་ལེའོ་དང་བྷེའེ་ཋི་ཧོ་
ལྦེན་སོགས་ལ་བཀའ་འདྲི་ཞུས།

དམིགས་འབེན་ཡིག་བྱང་ཞིག་ཁྱེར།

ལས་ཀ་མཐོན་པོ་སྒྲུབ་མཁན་དང་བྱེད་ནུས་རྩེ་ཕུད་ཀྱི་སྐྱེས་པ་
དང་བུད་མེད་ཀུན་པོས་དམིགས་འབེན་ཡིག་བྱང་ཞིག་དངུལ་ཁུག་ཏུ་
ཉར་ནས་དུས་ཚོད་ཁུ་སིམ་པོའི་སྐབས་སུ་བསྐྱར་ཞིབ་བྱེད་ཀྱི་ཡོད་པ་
ཐེངས་མང་པོ་མཐོང་སོང་། ཡིག་བྱང་ནང་དུ་ཐོག་མའི་དམིགས་ཡུལ་
དང་དེ་འགྲུབ་པའི་དུས་བཀག་སོགས་འགོད་ཡོད། སྒེར་དང་། ཆེད་
ལས། ཆོས་ཕྱོགས་སོགས་གང་རུང་གི་ཆེས་མཐོ་ཤོས་ཀྱི་འདོད་དོན་དེ་
དག་བསྐྱར་མཐུད་བྱེད་པར་སྒྲིག་ཁྲིམས་ནི་མཁས་པ་ཞིག་ཡིན། “ང་
ལ་མཚོན་ན་རླབས་ཆེ་བ་དང་གཟི་བརྗིད་ལྡན་པའི་ལག་རྩལ་ཁྱད་
འཕགས་ཀྱི་དངོས་རིགས་ནི་དོན་ཚན་གྱི་ཐོག་ཏུ་སྡོད་པ་དེ་ཡིན།”
མོན་ཋེན་གྱིས་གསུངས་ཡོད། མི་ཚེའི་ཤེས་རབ་ནི་
དོན་བསྡུས་ནང་བརྗོད་ཡོད། འོན་ཀྱང་། ང་ཚོ་མང་ཆེ་བ་ཞིག་གིས་
དུས་ཐུང་གི་རིང་དུ་གལ་ཆེན་མཐོང་ཡང་། ཁྱོན་ཡོངས་ཀྱི་རྩིས་ཐོག་
སླེབས་དུས་མི་ཚེའི་ནང་གི་རེའུ་མིག་ཉུང་ཉུང་ལས་འདུས་ཐུབ་མེད་
པའི་བརྟན་ཚུགས་མེད་པའི་ལས་ག་གཞོལ། བྱ་བ་ཡོད་ཚད་བསྒྲུབ་
དགོས་པ་འདོད་པའི་མི་དེས་མཐའ་མར་གང་ཡང་འགྲུབ་ཀྱི་མ་རེད་
ཅེས་ངས 《འཕུར་རྟ་རྟགས་ཅན་ཀྱི་རླངས་འཁོར་བཙོང་པའི་གྲྭ་བ་
ལས་ཐོབ་པའི་དབུ་ཁྲིད་ཀྱི་ཤེས་རབ》 ཅེས་པའི་དཔེ་དེབ་ནང་དུ་བྲིས་
ཡོད། དམིགས་འབེན་ཡིག་བྱང་ཉར་ནས་ཉིན་ཞིག་ལ་འདིར་ཐེངས་
གསུམ་ནས་བཞི་ཡི་བར་དུ་ཤོག་དང་། ཁྱེད་ཀྱི་སེམས་པ་མ་ནོར་བའི་
རྩིས་ཐོག་ལ་གནས་ཐུབ། འདི་ཡིས་ཁྱེད་ཀྱི་དམིགས་ཡུལ་ལ་དགེ་
མཚན་ཆེ་བའི་བྱེད་སྒོར་དོ་སྣང་སྤྲད་ནས། བྱ་བ་གཞན་ལ་མིན་ལབ་
ཐུབ་པའི་སྒྲིག་ཁྲིམས་བཟོ། དེ་ལྟ་བུ་ཞིག་གིས་ཁྱེད་ཀྱི་ཉིན་མོའི་འདུ་
གནས་སླར་གསོ་བྱ་ཐུབ། ཁྱེད་ཀྱིས་རིན་ཐང་ལྡན་པའི་རྩོལ་གཞི་ཁོ་
ནར་དམིགས་ཏེ་མི་ཚེ་གཏོང་བ་ཡིན་ན། བདེ་སྐྱིད་གང་བོས་མི་ཚེ་
མཇུག་སྒྲིལ་ཐུབ་པར་ངེས།

ཁྱེད་ཀྱི་སེམས་ཁམས་ལས་ལྷག་པ་ཞིག་བྱོས།

ངས་མི་ཚེའི་ནང་དུ་ངའི་བསམ་བློ་ནི་སྟངས་འཛིན་ལས་བརྒལ་
ཡོད་པ་ཡིད་ཆེས་བྱས་མྱོང་། དེ་ཚོ་ནི་ངའི་སེམས་པའི་ནང་རང་བཞིན་
གྱིས་འཛུལ་ཏེ། ཁོང་ཚོས་གང་ཞིག་བྱ་འདོད་པ་དེ་བྱེད། དེ་ལས་སྡུག་
བ་སྟེ། ང་ནི་ངའི་བསམ་བློ་ཡིན་པར་ཡིད་ཆེས་བྱས་པ་དེའོ། ། སྟབས་
ལེགས་པ་ཞིག་ནི་བདེན་པ་ལས་འགྲོ་ས་མེད་པ་རྟོགས་བྱུང་། ང་ཚོ་ནི་
ང་ཚོའི་བསམ་བློ་མིན་པའོ།།དེ་བས་ཀྱང་།ང་ཚོའི་བསམ་བློ་ཡི་བསམ་
བློ་པ་དེ་ང་ཚོ་ཡིན་པ་དང་། ང་ཚོ་ནི་ང་ཚོའི་སེམས་ལ་ཡོང་བའི་བསམ་
བློ་དེའི་སྐྲུན་པ་པོ་ཡིན་པས། གལ་ཏེ་ང་ཚོས། ང་ཚོའི་བསམ་བློ་འགྱུར་
བ་བཏང་ན། ང་ཚོས་འགྱུར་བ་གཏོང་ཐུབ་པ་ཞིག་གོ།
རྟོགས་པ་འདི་ནི་ང་ལ་མཚོན་ན་ཚོར་སྣང་ཞིག་རེད་འདུགངས་
བསམ་བློ་དེ་དག་ཡིད་དུ་འཛུལ་འཇུག་པ་དང་། ནང་གི་གླེང་མོལ་
འདིས་ང་ཚོའི་མི་ཚེ་ནང་གི་དུས་ཚོད་འགངས་ཆེན་དེ་དག་སྤྱོད་ཀྱི་
ཡོད་པ་རྟོགས་བྱུང་། དེ་བས། ངས་བསམ་བློ་ཡི་སྤུས་ཀ་ལ་དམིགས་
གཏད་བྱེད་པ་མགོ་བརྩམས། གོ་རྟོགས་འདི་དག་ནི་བསམ་བློ་འགྱུར་
བ་གཏོང་བར་གོམ་པ་དང་པོ་རེད། ཟླ་བ་གཅིག་གི་རིང་གནད་དོན་
གྱི་ཐོག་ཏུ་ངས་བཟང་པོ་དང་། ཧུར་སྐྱེད། འོད་སྣང་བཀྱེ་བའི་བསམ་
བློར་དམིགས་པ་བྱེད་པའི་སྦྱོང་བརྡར་བྱས་པས། དེས་ངའི་མི་ཚེ་ནང་
གི་ཕྱིའི་གནས་བབ་ལའང་འཕོ་འགྱུར་སོང་བའི་གྲུབ་འབྲས་མཐོང་
བྱུང་། ཁྱེད་ནི་ཁྱེད་ཀྱི་བསམ་བློ་མིན་པ་བཞིན། ཁྱེད་ནི་ཁྱེད་ཀྱི་སེམས་
ཁམས་མིན། ཁྱེད་ནི་ཁྱེད་ཀྱིས་མྱོང་བའི་སེམས་ཁམས་དེའི་བཟོ་
སྐྲུན་པ་ཡིན། སེམས་ཁམས་དེའང་གནད་དོན་གཅིག་གིས་འགྱུར་བ་
གཏང་ཐུབ་པ་ཞིག་གོགལ་སྲིད་ཁྱོད་ཀྱིས་ལམ་འདི་གདམ་ན། ཁྱེད་
ཀྱིས་གནོན་ཤུགས་ཀྱི་དུས་སུའང་ཞི་བདེ་ཚོར་ཐུབ་པ། སྡུག་བསྔལ་གྱི་
སྐབས་སུ་སྤྲོ་བ་འཕེལ་ཐུབ་པ། ངལ་དུབ་ཀྱི་ཁྲོད་དུ་ནུས་པ་བསྐྱེད་ཐུབ།

དངོས་པོ་སྤྱིར་བཏང་བ་རྣམས་ལ་རོ་མྱོང་བྱོས།

རང་ཉིད་ཀྱིས་བདག་ཏུ་བཟུང་བའི་རྒྱུ་ནོར་དག་འཆི་བའི་དུས་སུ་
སུས་ཀྱང་འཁྱེར་རྒྱུ་མེད། ངས་དུར་སར་བསྐྱོད་པའི་དུར་སྒམ་འཁོར་
ལོའི་རྗེས་སུ་འབྲང་བཞིན་པའི་སྐྱེལ་འདྲེན་འཁོར་ལོ་ཞིག་ད་དུང་
མཐོང་མེད། ཉིན་མཐའ་མ་དེར་མི་ཚེར་དོན་སྙིང་སྣོན་བྱེད་ཀྱི་རིན་
ཐང་ལྡན་པའི་མི་ཚེའི་ཕྱིར་དྲན་དེ་ཁོ་ན་དབང་། དེ་བས། ངས་བདག་
དབང་གི་རྒྱུ་ནོར་སྒྲུབ་པ་ལས་སྤྲོ་སྐྱིད་ཀྱི་དྲན་ཤེས་འཇོག་པའི་བྱ་བ་
སྒྲུབ་པར་དུས་ཚོད་གཏོང་ན་འདོད། ངའི་བུ་མོ།བྷེ་ཨན་ཁཱ་
གོམ་པ་སྤོ་བར་སྦྱངས་པའི་ཉིན་མོ། བུ་ཁོལ་བྷེ་ཡིས་ཆེས་
ཐོག་མའི་ཡི་ཤུའི་རོལ་དབྱངས་སྤྲོ་སྟོན་ལ་ངོ་ཚབ་གྱི་གཞས་གཏོང་བ་
ལས། སྤོབས་པ་སྐྱེ་འོས་པའི་ལྟད་མོ་བའི་ཁྲོད་དུ་ཁོང་གི་ཨ་ཕར་ལག་
པ་འཁྱོམས་པ། ཆར་པའི་ཁྲོད་དུ་ང་ཚོའི་ནང་མི་རྣམས་རྐང་རྩེད་སྤོ་
ལོ་རྩེས་པ། སྟོན་ཀ་མཚན་དུས་ཀྱི་ཉ་གང་ཟླ་བའི་འོག་ཏུ་ཤ་རྒྱུ་སྣུམ་
གོར་ཟོས་པ་སོགས། ང་ཚོའི་མི་ཚེ་ནང་གི་ཆེས་དཀྱུས་
མའི་བྱ་བ་དེ་དག་ནས་ཆེས་ངོ་མཚར་ཆེ་བའི་དྲན་རྟེན་འབྱུང་གི་ཡོད་
པ་རྟོགས། “འགྲོ་བ་མིའི་རང་བཞིན་གྱི་ཆེས་ཡ་ང་བ་ཞིག་ནི། ང་ཚོས་
འཚོ་བ་རྒྱང་དུ་བཞག་ཏེ། དེ་རིང་ང་ཚོའི་སྒེའུ་ཁུང་གི་ཕྱི་རུ་བཞད་
ཡོད་པའི་རྒྱ་སེ་མེ་ཏོག་གི་ཚབ་ཏུ། གནམ་གྱི་མཐའ་མཚམས་ན་
མིག་འཕྲུལ་གྱི་རྒྱ་སེ་མེ་ཏོག་གི་ལྡུམ་རྭ་ཞིག་རྨི་ལམ་གཏོང་གི་ཡོད།”
ཅེས་དྷལ་ཁཱར་ནེ་གྷེ་ཡིས་བྲིས་ཡོད། དངོས་
པོ་དཀྱུས་མ་དེ་དག་རོ་མྱོང་བྱེད་པའི་བློ་གྲོས་ཟུངས། ཕྱིའི་དངོས་པོ་
བསྒྲུབ་པར་མི་ཚེའི་ནུས་པ་རབ་ཏུ་བཏང་སྟེ་ཐོབ་པ་དེ་ལས་ལྷག་པ།
ཡ་མཚན་ཆེ་བའི་དྲན་ཤེས་སམ་དྲན་རྟེན་དེ་དག་གིས་ཁྱེད་ཀྱི་མི་
ཚེར་རིན་ཐང་དྲངས། ངའི་སྐེ་ལ་རྡོ་རྗེ་ཕ་ལམ་ཡོད་པ་ལས། ངའི་ཅོག་
ཙེའི་སྟེང་དུ་རྒྱ་སེ་མེ་ཏོག་ཅིག་ཡོད་ན་བཟང་། ཞེས་ཨེམ་མཱ་གྷོལ་ཌྷི་
མཱན་གྱིས་བྲིས་ཡོད།

སྐྱོན་འཛུགས་བྱེད་པར་མཚམས་འཇོག་བྱོས།

ཉེ་སྔོན་སྐྱོན་འཛུགས་ཀྱི་སྡིག་པ་གླེང་བ་བཞིན། གཞན་དང་ཆེས་
དགའ་ཤོས་ཀྱི་མི་ལའང་ཉེན་འཛུགས་བྱེད་པའི་གོམས་གཤིས་ཆགས་
རྒྱུ་ཧ་ཅང་སླ། ང་ཚོས་མི་ཞིག་གིས་ཟ་མ་བཟའ་སྟངས་དང་། སྐད་ཆ་
བཤད་སྟངས་སོགས་ཀྱི་ཐད་དུ་སྐྱོན་བརྗོད་བྱེད་དེ། ང་ཚོས་སྐར་མ་
རེ་རེ་ལ་དོ་སྣང་བྱས་ཏེ་དོན་གནད་ཆུང་ཤོས་ཀྱི་ནོར་འཁྲུལ་འཚོལ་
གྱི་ཡོད། འོན་ཀྱང་འདིས་ང་ཚོས་དོ་སྣང་སྤྲོད་སའི་སྐྱོན་ཆ་དེ་ཆེ་རུ་
གཏོང་གི་ཡོད། གལ་སྲིད་མི་ཞིག་གི་ཞན་ཆ་ཆུང་ཆུང་ཞིག་ལ་བསམ་
བློ་གཏོང་བསྡད་པ་ཡིན་ན། ང་ཚོའི་བསམ་བློའི་ནང་དུ་མི་དེའི་ནང་
དུ་དཀའ་ངལ་ཆེན་པོ་ཞིག་མ་མཐོང་བར་དུ་སྐྱོན་ཆ་དེ་འཕེལ་གྱི་
རེད། ཁྱེད་དང་གཅིག་མཚུངས་ཀྱིས་བལྟས་ཤིང་། བྱ་བ་བསྒྲུབས་པ།
བསམ་བློ་བཏང་བ་སོགས་ཀྱི་འཛམ་གླིང་ཞིག་ནས། ཁྱོད་འདུག་འདོད་
དམ། དེ་ནི་ཧ་ཅང་གི་ཉོབ་སྣང་གི་ཡུལ་ཞིག་རེད། བདེ་སྐྱིད་ལྡན་པ་
དང་། ཞི་བདེ་ཡི་མི་ཚེ་ཞིག་འཚོ་བར། ང་ཚོའི་སྤྱི་ཚོགས་ཀྱི་འབྱོར་
ཕྱུག་དེ་སྣ་ཚོགས་ཀྱི་རང་བཞིན་ནས་ཡོང་གི་ཡོད་པ་མཐོང་མགོ་
བརྩམས་དགོས། ཁྱད་པར་ཅན་གྱི་འབྲེལ་ལམ་དང་། སྤྱི་ཚོགས། རྒྱལ་
ཁབ་སོགས་ནི་ཐུན་མོང་གི་ཆོས་ཡོད་པས་མ་ཡིན་པར། ཐུན་མིན་གྱི་
ཁྱད་ཆོས་ལྡན་པས་ཡིན། ཁྱེད་ཀྱི་ཉེ་འཁོར་དེ་དག་ལ་སྐྱོན་བརྗོད་བྱེད་
པ་མཚམས་འཇོག་བྱས་ཏེ། མི་མཚུངས་པའི་ཁྱད་ཆོས་དེ་ལ་ཅིའི་ཕྱིར་
གུས་བཀུར་བྱེད་ཀྱི་མེད། རྒྱུན་དུ་ང་ཚོས་མཐོང་བའི་གཞན་གྱི་སྐྱོན་
ཆ་དེ་ང་ཚོ་རང་ཉིད་ལ་ཡོད་པ་དེ་ཤེས་དགོས། སྐྱོན་འཛུགས་དང་ཁག་
དཀྲི་རྒྱུ་མཚམས་འཇོག་དང་། དངོས་པོའི་གཤིས་ལུགས་གང་ཡིན
པ་དེ་ཚོར་འགན་འཁྲི་ལེན་དགོས་པ་ངོས་ལེན་བྱས་ཏེ། ཁྱེད་ཀྱིས་མི་
གཞན་པ་འགྱུར་བ་མ་གཏང་བའི་སྔོན་དུ་ཁྱེད་རང་ཉིད་འགྱུར་བ་
གཏང་དགོས། འདི་ནི་མི་ཞིག་གི་ཆེས་སྟོབས་ཤུགས་ཆེ་བའི་གཤིས་
རྒྱུད་ཀྱི་བདེན་དཔང་ཡིན། “ཁྱེད་ཀྱི་མི་ཚེ་དེ་ཁྱེད་རང་ཉིད་ཀྱི་ལག་
ཏུ་བཟུང་ནས་ཅི་བྱུང་བར་ལྟོས། གལ་སྲིད་འཇིགས་སུ་རུང་བ་ཞིག་
འབྱུང་ཚེ་སུའང་སྐྱོན་བརྗོད་བྱེད་ས་ཡོད་པ་མ་རེད།” ཅེས་ཨེ་རེ་ཁཱ་
རྗོང་གསུངས་ཡོད།

ཁྱེད་ཀྱི་ཉིན་མོ་དག་ཁྱེད་ཀྱི་མི་ཚེ་བཞིན་ངོས་ཟུངས།

“ཉིན་མོ་ནི་རྒྱང་རིང་ནས་མངགས་པའི་གོས་འཐིམ་གཟུགས་
བརྙན་ཞིག་དང་མཚུངས་པས་ཚུར་ཡོང་ནས་ཕར་འགྲོ། ཁོང་ཚོས་
འཁྱེར་ཡོང་བའི་ལེགས་སྐྱེས་དེ་ང་ཚོས་བེད་སྤྱོད་མ་བྱས་ཚེ། ཁོང་ཚོས་
ཁུ་སུམ་མེར་ཕར་ཁྱེར་འགྲོ” ཞེས་ཨེ་མིར་སོན་ཡིས་
བརྗོད་ཡོད། ཁྱེད་ཀྱིས་ཉིན་མོ་འཚོས་ཡོད་པས། ཁྱེད་ཀྱིས་མི་ཚེ་འཚོ།
འདས་པའི་ཉིན་དེ་དག་ལ་ནུས་པ་བསྟན་ཞིང་འབད་པ་བྱས་པས། དེ་
རིང་བྱ་བ་མ་བསྒྲུབ་ཀྱང་མི་སྐྱོན་སྙམ་པའི་གཡོ་ཐབས་ཀྱི་བསམ་བློ་
འདིས་བཟུང་བར་ཧ་ཅང་སླ།འོན་ཏེ། རླབས་ཆེ་བའི་མི་ཚེ་ནི་ཡང་དག་
པའི་སྒོ་ནས་འཚོ་བའི་ཉིན་མོ་དག་མུ་ཏིག་གི་སྐེ་རྒྱན་སྦྲེལ་བ་བཞིན།
བར་མི་ཆད་པའི་རླབས་ཆེན་གྱི་བྱ་གཞག་གི་བརྒྱུད་རིམ་དེ་ཡིན།
མཐའ་མའི་གྲུབ་འབྲས་ཀྱི་སྤུས་ཀ་ནི་ཉིན་མོ་རེ་རེ་བཞིན་བགྲང་སྟེ་
མཐུན་སྦྱོར་བྱ། འདས་པ་ནི་ཕྱིན་ཚར་བ་དང་། མ་འོངས་ཡོད་ཀྱང་མི་
ངེས། ཁྱེད་ལ་བདག་པ་ནི་ད་ལྟ་ཁོ་ན་ཡིན། འདིའི་བརྒྱུད་ནས་མཁས་
པའི་ངང་མ་རྩ་འཛུགས་དགོས། ཁྱེད་ཀྱི་མི་ཚེ་ནི་གྱོན་གོས་ཀྱི་རྟ་གོན་
ཙམ་མིན། བོར་སོང་བའི་གོ་སྐབས་བསྐྱར་དུ་ཡོང་བར་ཧ་ཅང་དཀའ།
དེ་རིང་ཁྱེད་ཀྱི་འཚོ་བར་སྤྲོ་སྣང་གོང་འཕེལ་གཏང་བར་དམ་བཅའ་
དང་། ཉིན་མོ་རེ་རེ་བཞིན་དམ་བཅའ་དེ་འཁྱེར་ཐུབ་པ་བྱ་དགོས། མི་
མང་པོ་ཞིག་གིས་མི་ཚེ་འཕོ་འགྱུར་གཏང་བར་ལོ་ཟླ་མགོར་གྱི་ཡོད་
པ་སྙམ་ཀྱི་ཡོད་མོད། ངས་དེ་ངོས་ལེན་མེད། སེམས་པའི་གཏིང་ནས་
གཞན་དོན་དུ་བློས་གཏོང་གི་འགྲོ་བ་མི་བཟང་པོ་ཞིག་བྱ་དགོས་སྙམ་
པའི་ཐག་བཅད་ཐེངས་གཉིས་པའི་ཐོག་ཁྱེད་ཀྱི་མི་ཚེ་འགྱུར་བ་འགྲོ་
ཐུབ། མི་ཚེ་འཕོ་འགྱུར་གྱི་ཐག་གཅོད་དེ་རྒྱུན་སྲིང་བྱེད་པར། ལོ་དང་
ཟླ་བའི་ཁྲོད་དུ་ཁྱོད་ཀྱིས་འབྱིན་དགོས་པའི་ནུས་ཤུགས་ཅི་ཡིན་ཞེ་ན།
ལོ་དང་ཟླ་བ་མཐུད་དེ་ཉིན་རེ་རེ་བཞིན་ཆེས་འཐུས་ཚང་དང་གསོན་
ཤུགས་ཀྱིས་འཚོ་བ་དེ་ཡིན། “ཁྱེད་ཀྱིས་མི་ཚེ་ཡི་ལམ་བུ་ཡག་པོ་
ཞིག་ལ་གོམ་པ་རྒྱག་པར་བརྟེན། ཁྱེད་ཀྱིས་རྒྱ་སེ་མེ་ཏོག་གི་དྲི་ཞིམ་
ངེས་པར་དུ་བསྣམ་དགོས། གཞི་ནས་ཁྱེད་ལ་རྩེད་རྭའི་རེས་སྐོར་ཞིག་
རག” ཞེས་གྷོལ་ཧྥི་ཆེད་མཁས་པ་བྷེནཧོ་གྷན་གྱིས་
གསུངས་ཡོད།

གཙོ་འགན་པའི་སྡེ་ཚན་ཞིག་བཟོས།

རང་ཕན་མགོ་འཛུགས་པ། ནེ་ཕོའོ་ལཱེན་ཧེལ་གྱིས་བརྩམས་པའི 《བསམ་གཞིག་དང་ཕྱུག་འགྱུར།》 ཞེས་
པའི་རླབས་ཆེན་གྱི་དཔེ་དེབ་འདིའི་ནང་དུ་དཔེ་ཀློག་པ་རྣམས་ལ།
གལ་སྲིད་ཁོང་ཚོའི་དམིགས་འདུན་འགྲུབ་འདོད་པ་དང་། མི་ཚེའི་
སྤུས་ཀ་ལེགས་ཏུ་གཏང་འདོད་ན། གཙོ་འགན་པ་ཅེས་པའི་ཚོགས་པ་
ཞིག་ཚུགས་ཞེས་སློབ་གསོ་སྤེལ་ཡོད། “དམིགས་ཡུལ་ངེས་ཅན་ཞིག་
འགྲུབ་ཕྱིར་མི་གཉིས་སམ་གསུམ་གྱི་བར་ཞི་མཐུན་གྱི་སེམས་ཁམས་
ན་ཤེས་ཡོན་དང་ནུས་མཐུ་མཉམ་སྦྲེལ” ནི་གཙོ་འགན་པའི་མཐུན་
ཕྱོགས་ཀྱི་འགྲེལ་བ་ཡིན། “མཐུན་སྒྲིལ་མེད་ཚེ་སེམས་པ་གཉིས་ཞི་
ལྷིང་ངང་མཉམ་སྦྲེལ་ཡོང་མི་སྲིད། སེམས་གསུམ་པ་ཞིག་བསྐྲུན་ཚེ་
.མངོན་མེད་དང་དངོས་མེད་ཀྱི་རང་ཤུགས་འདིའི་ཆོས་ལ་འགྱུར་འགྲོ”
ཞེས་ནེ་ཕོའོ་ལཱིན་ཧེལ་གྱིས་སྣོན་ཡོད། ངས་སྒེར་ཐོག་ནས་སློབ་ཁྲིད་
བྱས་པ་དང་། ངའི་སློབ་གཉེར་འདུ་ཚོགས་བརྒྱུད་འཕྲད་པའི་ངོ་བཅར་
བ་སོགས། གྲུབ་འབྲས་ཆེན་པོ་ཐོན་མྱོང་བའི་མི་རྣམས་ཀྱིས་ཁེ་ལས་
དང་སྒེར་གྱི་འཚོ་བ་གཉིས་ཀ་བཟོ་ཐུབ་པར་ལམ་གྱི་མཆོག་ནི། ཁོང་
ཚོ་རང་ཉིད་ཀྱིས་གཙོ་འགན་པའི་མཐུན་ཕྱོགས་བཟོ་བ་དེ་རེད་ཅེས་
བརྗོད་བྱུང་། དེ་བས། སྒེར་གྱི་རམ་འདེགས་ཀྱི་འབྲེལ་བ་གོང་འཕེལ་
གཏོང་བ་ཙམ་མ་ཟད། གྲོགས་ཀྱི་མཛའ་འབྲེལ་ཐོག་རྒྱུན་དུ་མ་སླེབས་
པའི་ཆེད་ལས་ཀྱི་ཤེས་ཡོན་དང་། རྣམ་དཔྱོད་ཀྱི་འདུ་བ་སོགས་ལ་
བཅར་ཐུབ། ཁྱེད་རང་ཉིད་ཀྱིས་སེམས་གཙོའི་མཐུན་ཕྱོགས་ཚོགས་པ་
ཞིག་བཙུགས་ནས་ཁོང་ཚོ་ནས་ཤེས་ཡོན་ལེན་ཆོག་པ་དང་། ཚོགས་
མི་རྣམས་དང་མཉམ་དུ་འགྲིག་པའི་མི་གསུམ་མམ་བཞི་ཙམ་འཚོལ།
མཐུན་ཕྱོགས་ནི་ཕྱོགསགཉིས་ཀའི་ཁེ་ཕན་ཡིན་པས་ཁྱེད་ལ་ཐོབ་
རེ་ཇི་ཙམ་ཡོད་ཚེ་དེ་ཙམ་ཕྱིར་སྤྲོད་དགོས། ཕུགས་རེའི་ཚོགས་མི་
རྣམས་མཇལ་འཕྲད་ཀྱིས་བདུན་གཅིག་གི་ནང་དུ་ཚོགས་འདུ་ཐེངས་
རེ་བསྐོང་བའི་གོ་སྒྲིག་དང་། ཚོགས་འདུ་དེ་ཞོགས་པར་བྱུང་ཚེ་ཚོགས་
པར་བཞག་པའི་དམ་བཅའ་དེ་ལེགས་པ་བརྗོད་ཐུབ། འཕྲུལ་ཆས་
ཡར་ཐོན་གྱིས་དབང་བས། རྒྱུན་དུ་ཕན་ཚུན་མཇལ་འཕྲད་ནི་ཧ་ཅང་
འགངས་ཆེན་ཡིན་ཡང་རྟག་ཏུ་ངོ་བཅར་དགོས་ཀྱི་མ་རེད། ཁ་པར་
གཏོང་རེས་ཀྱི་ཚོགས་འདུ་དང་། གློག་སྤྱོད་ཀྱི་འབྲེལ་མཐུད། མྱུར་
འཕྲིན་སོགས་ཀྱིས་ལས་ཀ་བྱེད་ཐུབ། དུས་འཛོམས་ཀྱི་ཐོག་ལ་ཁྱེད་
ཀྱིས་གདོང་ལེན་བྱེད་བཞིན་པའི་དཀའ་ངལ་རྣམས་གླེང་ནས་ཚོགས་
པ་ནས་མཐུན་འགྱུར་སློང་དགོས། ཆ་སྙོམས་དང་འདོད་འཇོ། ནང་གི་
ཞི་བདེ་སོགས་ཀྱི་མི་ཚེ་ཞིག་འཚོ་བར་དུས་ཚོད་ནས་དུས་ཚོད་ལ་
ཤུགས་རྐྱེན་ཐེབས་མྱོང་བའི་མི་ཚེའི་སློབ་གསོ་དང་འབྲས་ལྡན་གྱི་
སྒྲིག་ཁྲིམས་སོགས་གླེང་དགོས། མཐུན་ཕྱོགས་ཀྱི་གལ་འགངས་ནི་
མི་ཚེའི་ནང་དུ་ཁྱེད་ཀྱིས་སྦྱོང་བཞིན་པའི་རྩེད་མོའི་འཁྱོག་མཚམས་
བཅད་པ་མ་ཟད་རྩེད་མོ་འདིར་སྤྲོ་བ་རབ་ཏུ་སྦྱིན་ཡོང་།

ཉིན་ལྟར་ཀུན་སྤྱོད་བཅའ་ཡིག་ཅིག་བཟོས།

ཁྱེད་ཀྱི་མི་ཚེ་ཆུ་ནང་དུ་ཟག་པའི་ལོ་མ་དེའི་ཁ་ཕྱོགས་རླུང་གིས་
འཁྱེར་བ་བཞིན་འཚོ་བ་བདེ། རླབས་ཆེའི་མི་ཚེ་ཞིག་སྐྲུན་བར་དགོས་
དབང་དང་། ནན་ཏན། སེམས་ཚོར་ངང་གསོན་ཚེ་ཁྱེད་རང་ཉིད་ཀྱིས་
འཚོ་བ་ལས་གཞན་ཞིག་གིས་ཁྱེད་འཚོ་རུ་མི་འཇུག་མི་ཚེ་ཡིས་ཁྱེད་
རང་ཁ་ལོ་བསྒྱུར་དུ་མི་འཇུག་པ་དེའོ། ཉིན་མོ་གཟའ་འཁོར་ལ་འདྲེད་
པ་དང་། གཟའ་འཁོར་ཟླ་བར་འདྲེད་པ། ཟླ་བ་ལོ་རུ་འདྲེད་པ་སོགས་ལ་
བལྟས་ཏེ། མི་ཚེ་ཡིས་ཁྱོད་དབང་དུ་བསྒྱུར་འཇུག་པ་སླ།དེ་བས།དངོས་
ཡོད་ཀྱི་གདོང་གཏད་ས་དེ་ནི་བྱ་བ་ཧ་ཅང་གི་མང་པོ་ཞིག་བསྒྲུབ་རྒྱུ་
ཡོད་པ་དེའོ། འོན་ཏེ། ང་ལ་ཐབས་ལམ་ཞིག་ཡོད། རང་ཉིད་སྒེར་གྱི་
མི་ཚེའི་ནང་དུ་ཉིན་རེའི་སྤྱོད་ལམ་བཅའ་ཡིག་ཅིག་བཟོས་ཡོད། རང་
ཉིད་ཀྱིས་མི་ཚེ་དོན་འབྲས་ཅན་ཞིག་འཚོ་བར། བསམ་གཞིགས་
ནན་པོ་ཞིག་གིས་ཀློང་ན་ཐག་གཅོད་བྱས་པའི་ཡིག་ཕྲེང་གསུམ་གྱི་
ནང་དུ་རིན་ཐང་དང་། མཛངས་སྤྱོད། དམ་བཅའ་བཅས་བཀོད་ཡོད།
དཔེར་ན། “ད་ལྟ་ནི་བདག་ལ་དོན་དམ་གྱི་གང་ཡོད་པ་དེ་ཡིན་པས།
འབྱུང་འགྱུར་གྱི་ཆུ་ཚོད་ཉེར་བཞིའི་རིང་དུ། ད་ཡོད་ཀྱི་དུས་ཚོད་ལ་
མངོན་པར་བསྟོད་དེ། སྐར་ཆ་རེ་རེ་བཞིན་བེད་སྤྱོད་ཆ་ཚང་བ་ཞིག་
གཏང་བར་དམ་བཅའ་འཇོག་པ། ངའི་མི་ཚེའི་གྲོས་འཆར་མདུན་དུ་
བསྐྱོད་པ་དང་། བྱས་རྗེས་མཐའ་སྐྱེལ་བྱེད་པར། འབྱུང་འགྱུར་གྱི་ཆུ་
ཚོད་ཉེར་བཞིའི་རིང་དུ་བྱ་བ་ཧ་ཅང་གི་མང་པོ་ཞིག་བསྒྲུབ་ཐུབ། ཉིན་
འདིའི་དུས་ཡུན་ལ། ཉིན་འདི་ནི་ང་ལ་ཉིན་མཐའ་མ་ཡིན་སྲིད་པ་
དང་། གྲགས་ཅན་གྱི་མི་སུ་ཞིག་ཡང་རོལ་དབྱངས་དང་མ་བྲལ་པར་
འཆི་མ་ཐུབ་བཅས་དྲན་གྱི་ཡིན” ཞེས་ཡིག་ཕྲེང་དང་པོས་འདི་ལྟར་
བརྗོད་ཡོད། ངའི་བཅའ་ཡིག་གིས། ངའི་ནང་མི་དང་། ངའི་སྤྱི་ཚོགས།
བདག་ཉིད་སོགས་ལ་འབྲེལ་བའི་ཆེས་བརྩེ་ལྡན་གྱི་རིན་ཐང་དང་དམ་
བཅའ་བཅས་བརྗོད་ཀྱི་ཡོད། གཞི་སྡོད་མ་སྒར་
གྱི་སློབ་ཚན་སྐབས་སུ་སྔ་མོའི་སློབ་ཚན་ཞིག་འགྲེལ་བརྗོད་བྱས་པ་
སྟེ། ཉིན་ལྟར། ཉིན་མོ་མགོ་འཛུགས་བྱེད་དུས་སྤྱོད་ལམ་བཅའ་ཡིག་
ཀློག་པ་ཡིས། ངའི་མི་ཚེའི་ནང་དུ་ཆེས་འགངས་ཆེན་གྱི་ཆོས་ཅི་ཞིག་
ཡིན་པ་དྲན་གསོ་བ་དང་། རྒྱུན་ལྡན་གྱི་ལས་ཀའི་ནག་ནོག་གི་ཁྲོད་
དུ་བརྗེད་སླ་བའི་ཆེས་མཐོ་བའི་བདག་གི་དགོས་གལ་ཆེ་བ་དེ་དག་
ལ་བསྐྱར་མཐུད་བྱ་ཡོང་། བདག་གི་བཅའ་ཡིག་བཀླགས་རྗེས་ནུས་
ཤུགས་འཕེལ་བ་དང་། དམ་དུ་བཅའ་བའི་ཚོར་བཅས་ཀྱིས། འདུན་པ་
དང་དམིགས་ཡུལ་གྱི་ཚོར་བ་གསར་པ་ཞིག་གི་འཛམ་གླིང་ལ་འགྲོ་
ཆོགཁྱེད་རང་ཉིད་ཀྱི་ཉིན་རེའི་སྤྱོད་ལམ་བཅའ་ཡིག་བཟོས་དང་། ཁྱེད་
ལ་གཅིག་མཚུངས་ཀྱིས་ཕན་ཐོགས།

བདེན་ལུགས་ཟབ་མོ་ཞིག་སྣང་བར་འཆོར།

“ངས་དགུན་གཞུང་དུ་ང་རང་གི་ནང་རོལ་དུ་གཞོམ་མེད་
ཀྱི་དབྱར་ཁ་རྙེད་བྱུང་།” ཞེས་ཨལ་བྷིར་ཋི་ཁའེ་མཱ་སི་བྲིས་ཡོད། ང་ཚོའི་སེམས་པར་རྣོན་ཤུགས་དང་སྙིང་
ཁམས་ཟུག་གིས་ཁེངས་པའི་བྱུང་རྐྱེན་ཞིག་མ་འཕྲད་བར་དུ། ང་ཚོ་ཇི་
ལྟ་བུའི་ལྡེམ་འགྱུར་དང་སྟོབས་ཤུགས་ཅན་ཞིག་ཡིན་པ་མི་རྟོགས།
ནས་ང་ཚོའི་མི་ཚེའི་ལམ་ཁ་འདོར་བྱེད་ཀྱི་མི་ཚེའི་འཁྱོག་མཚམས་
ཆེ་ཤོས་དེ་འཆང་བའི་བློ་སྤོབས་དང་ནུས་པ་དེ་ང་ཚོའི་ནང་དུ་ཡོད་པ་
རྟོགས་ཡོང་། མི་ཚེའི་མགོ་ཁྲིད་སློབ་གཉེར་འདུ་ཚོགས་ཀྱི་ལས་རིམ་
ཚར་རྗེས་སྐྱེས་པ་དང་བུད་མེད་མང་པོ་ཞིག་ངའི་གམ་དུ་བཅར་ནས་
ཁོང་རྣམས་ཀྱི་མི་ཚེ་ན་གདོང་ལེན་བྱེད་བཞིན་པའི་དཀའ་ཁག་མང་
པོ་ཞིག་བརྗོད་ཀྱི་འདུགའགའ་ཤས་ཀྱིས་དུས་ཚོད་ངེས་མེད་ལ་ཁོང་
ཚོའི་ལས་མི་རྣམས་ལ་ཀུན་སློང་སྤེལ་བར་དཀའ་ཚེགས་ཡོད་རབས་
བརྗོད་པ་དང༌། འགའ་ཡིས་ཁོང་ཚོའི་ལས་ཀའི་ཁྲོད་དུ་འདོད་འཇོ་
དང་། དོན་སྙིང་འཚོལ་དགོས་པའི་མཁོ་གནད་དང་ནང་གི་སེམས་
འདུན་སོགས་ཀྱི་སྐོར་གླེང་བ། ཡང་འགའ་ཡིས་ཁོང་ཚོ་སྒེར་གྱི་མི་
ཚེའི་ནང་དུ་སྙོམས་སྒྲིག་སླར་གསོ་ཇི་ལྟར་བྱ་དགོས་པའི་ཐད་སློབ་
གསོ་སྤེལ་རོགས་བརྗོད་ཀྱི་འདུགཁྱེད་ཀྱི་མི་ཚེ་ལེགས་བཅོས་བྱེད་པར་
ཐོག་མ་ཁྱེད་ཀྱི་བསམ་བློ་ལེགས་བཅོས་བྱ་དགོས་ཞེས་པ་ནི་ངའི་ལན་
འདེབས་རེད། “འཛམ་གླིང་ནི་ང་ཚོས་མཐོང་བ་ཇི་བཞིན་མིན། འོན་
ཏེ༑ ང་ཚོ་ཇི་ལྟར་ཡོད་ན་དེ་བཞིན་ནོ།” ཞེས་གནའ་བོའི་བརྗོད་ཚིག་
ཞིག་ཡོད། ཁྱི་དང་། སྤྲེའུ། ཞི་མི་སོགས་ཀྱི་འདི་ལྟར་བྱ་མི་ཐུབ། ལེགས་
སྐྱེས་འདི་ནི་ང་ཚོ་ཁོ་ནར་བདག་གི་ཡོད་པས། འདི་ཡིས་ང་ཚོ་འགྲོ་བ་
མི་ཞིག་ཏུ་བཟོས། ང་ཚོས་བསམ་པ་དེ་གཞིར་བཟུང་སྟེ། གནས་སྟངས་
ལ་སྐྱོན་བརྗོད་བྱེད་པ་ནི་ང་ཚོ་བདག་ཉིད་ལ་ཁག་དཀྲི་དང་སྐྱོན་བརྗོད་
བྱས་པ་ལས་མ་འདས།དཀའ་ངལ་གང་འདྲ་ཞིག་འཕྲད་ཡོད་ཀྱང་།དེའི་
གནས་སྟངས་དེར་གདོང་གཏད་པའི་འགན་བསྲུངས་ཀྱི་ཐབས་ལམ་ལ་
བསམ་བློ་གཏང་བའི་སེམས་ཤུགས་བཟུང་སྟེ། འགོག་རྐྱེན་ནི་ང་ཚོའི་
དགེ་མཚན་ཞིག་ཏུ་བསྒྱུར་ཐུབ་པའི་ནུས་མཐུ་ཡོད་པ་ཤེས་དགོས།
ཚེའི་འགོག་རྐྱེན་ཆེ་ཤོས་མི་ཚེ་ཡི་བྱིན་རླབས་ཆེ་ཤོས་སོ། །

ཁྱེད་ཀྱི་མི་ཚེའི་འགན་འཛིན་པ་ཞིག་ཏུ་འགྱུར་བར་གྱིས།

“གལ་སྲིད་འདི་ལ་འགྱུར་ཚེ། འདི་ནི་བདག་ལ་རག་ལོས་ཡོད།”
ཅེས་ཁྱད་དུ་འཕགས་པའི་བསྔགས་ཡིག་ཅིག་ཡོད།ངས་ཉེ་ཆར་གསར་
ཤོག་ཅིག་བཀླགས་ཡིན་པས།མི་འབོར་བརྒྱ་ཆ་བཅུ་ཡིས།ཁོང་རྣམས་
ཀྱི་རྒས་ཡོལ་གྱི་ཡོང་འབབ་བཟོ་སྟེ། རྒྱན་འཛུགས་བྱེད་ཀྱི་འདུགམི་ཧ་
ཅང་མང་པོ་ཞིག་གིས་འདམ་ག་བྱས་པའི་ཚབ་ཏུ་གོ་སྐབས་ཡོང་རེ་
བྱས་ཏེ་བསྒུགས་པས། ཁོང་ཚོའི་འབྱུང་འགྱུར་གྱི་མི་ཚེའི་སྤུས་ཀ་ཞན་
པོར་འགྱུར། འདི་ཡིས། ངའི་ཕུ་བོའི་བྱིས་དུས་ཀྱི་གོམས་གཤིས་ཤིག་
དྲན་གསོ་བྱ་ཡོང་། ཁོས་ཅོག་ཙེ་ནས་ཤེལ་ཕོར་ཟག་ལ་ཉེ་བ་མཐོང་
སྐབས། ཇ་ཕོར་འཐོར་བ་དེའི་སྒྲ་ལས་ཐར་ཆེད།རྣ་བ་ལག་པས་བཀབ་
ནས་བསྡད་པ་ལས། ཇ་ཕོར་སྐྱོབ་ཏུ་མ་སོང་། (དེ་བས་ཁོང་ཧར་ལྦར་ཏྟི་
སློབ་ཆེན་དུ་མིག་སྦྱོང་བརྡར་སྤྲོད་མཁན་ལྷ་རྗེ་ཞིག་ཆགས་ནས། ཁོང་
གི་ཁྱད་པར་ཅན་གྱི་གོམས་གཤིས་དེ་ཁོང་རྒྱབ་ལ་འཐེན་ནས་སླེབས་
མེད།) ཤེས་རབ་ལྡན་པའི་ལོ་རྒྱུས་ཐུང་ངུ་འདིས། མི་ཚེའི་དངོས་ཡོད་
ཀྱི་རང་གཤིས་ལ། ང་ཚོས་མིག་དང་རྣ་བ་བཅས་པ་གཏད་དེ་འདུག་
དགོས་པ་བསྟན་ཡོད། གལ་སྲིད་ང་ཚོས། རང་གི་དགོས་འདུན་བསྒྲུབ་
ཏུ་མི་ཚེ་སྟངས་འཛིན་མ་བྱས་ཚེ། མི་ཚེས་ང་ཚོ་ལ་ཚུར་སྟངས་འཛིན་
བྱ་ཡོང་ལ། ང་ཚོ་ལ་མཁོ་མེད་ཀྱི་འབྲས་བུ་ཞིག་སྨིན་སྲིད། ལུགས་
འདི་ནི་འཇིག་རྟེན་གྱི་ཆོས་ཉིད་ཅིག་ཡིན་པས། འདིས་ལོ་ངོ་སྟོང་ཕྲག་
གི་རིང་དུ་འགྲོ་བ་མིའི་རིགས་ཀྱི་རང་གཤིས་གྲུབ། འབྱུང་འགྱུར་གྱི་
གཟའ་འཁོར་དག་ཆེད་མངགས་ཧུར་པོས་སྣེ་འདྲེན་བྱ་བར། ཁྱེད་ནི་
ཁྱེད་ཀྱི་མི་ཚེའི་འགན་འཛིན་པ་དང་མདུན་ལམ་གྱི་འགན་འཛིན་
གཙོ་བོ་ཡིན་པ་ཞིག་ཏུ་འཚོས། “གལ་སྲིད་འདི་འགྱུར་ཚེ། འདི་ནི་
བདག་ལ་རག་ལོས་ཡོད།” འབྲས་ལྡན་གྱི་འགན་འཛིན་པ་རྣམས་
ཀྱིས་འདི་རྟོགས་ཏེ། ཁོང་རྣམས་ཀྱི་དམིགས་འདུན་འགྱུར་མེད་བརྟན་
པོར་གནས། དེ་བཞིན། གལ་སྲིད་ཁྱེད་ཀྱིས་བྱ་བ་ཞིག་བསྒྲུབ་ཐུབ་པ་
བྱ་དགོས་ཚེ། དེའི་ལམ་བུ་རླུང་རྟའི་ཀློང་ནས་བསྒུག་མ་བསྡད་པར།
འདི་བསྒྲུབ་ཐུབ་པའི་གོམ་པ་སྤོ་དགོས། གལ་སྲིད་གང་ཟག་ཞིག་གིས་
ཁྱེད་ཀྱི་དཀའ་ངལ་སེལ་བར་བྱེད་ཐུབ་པ་དང་། གོ་སྐབས་སྐྲུན་གྱི་ཡོད་
པ་ཤེས་ཚེ་ཁ་པར་ཐོངས། ཁྱེད་ཀྱིས་ཁ་འདྲིའམ། འཕེལ་སྐྱེད་བྱ་ཐུབ་
པ་དེ་དྲན་དགོས། འོན་ཏེ། དེ་གཉིས་ཀ་བྱ་མི་ཐུབ། ངས་ཁྲིམས་ལུགས་
སྦྱོང་བརྡར་བྱེད་བཞིན་པའི་སྐབས། གྲོང་བརྡལ་གྱི་ལྕོག་མཁར་ན་
ཡོད་པའི་ངའི་ལས་ཁུངས་བར་དུ་སྐར་མ་ཞེ་ལྔའི་འགྲུལ་བཞུད་བྱེད་
དགོས། ཉིན་ལྟར་མི་ཞིག་ངའི་མདུན་དུ་བསྡད་ཀྱི་ཡོད་པས། མི་དེ་ནི་
ཁྱེད་ཀྱི་མི་ཚེའི་ལམ་ལུགས་འགན་འཛིན་པའི་དཔེ་ཞིག་ཏུ་འཇོག་
ཆོག་པ་མཐོང་། མེ་འཁོར་ནང་གི་མི་གཞན་པ་བཞིན་གཉིད་ཡུར་
བ་དང་། ཉིན་མོའི་རྨི་ལམ་བཏང་བའི་ཚབ་ཏུ། སྐར་མ་ཞེ་ལྔའི་རིང་དུ་
ལུས་རྩལ་སྦྱོང་བ་དང་། མེ་འཁོར་ན་བསྡད་པ་ནས་མ་འབྱོར་བར་དུ་
ལག་པ་རྒྱང་བ་དང་། སྐེ་སྒྲིལ་བ་སོགས་འཕྲོད་བསྟེན་ཡག་ཏུ་གཏོང་
ཆེད་སྐར་མ་ཞེ་ལྔའི་རིང་དུ་མུ་མཐུད་དུ་ལུས་སྦྱོང་བྱེད། བྱ་བ་སྒྲུབ་པར་
དུས་ཚོད་ཀྱིས་འདང་གི་མི་འདུག་ཅེས་སྐྱོན་བརྗོད་བྱེད་མཁན་གྱི་མི་
སྡེ་ན་ཞུགས་པའི་ཚབ་ཏུ། ལས་དོན་རྣམས་ཁོང་ཉིད་ཀྱི་ལག་ཏུ་བཟུང་
སྟེ་གོ་སྐབས་དམ་འཛིན་བྱེད། ཁོང་ལ་གླེན་རྟགས་ཀྱི་ལྟ་སྣང་ཏོག་ཙམ་
ཡོད་ངེས། འོན་ཀྱང་། ཁྱེད་ཀྱིས་བསྒྲུབ་དགོས་པའི་བྱ་བ་འགྲིག་པ་
ཞིག་སྒྲུབ་བཞིན་པ་ཁྱེད་རང་ཉིད་ཀྱིས་ཤེས་ཚེ། གཞན་གྱིས་ཅི་བསམ་
ཡང་སྣང་བ་འཇོག་མི་དགོས། ཁྱེད་ཀྱི་མི་ཚེའི་འགན་འཛིན་པ་ནི་ཁྱེད་
རང་ཉིད་ཡིན་པ་དང་། ཁྱེད་ཀྱི་འཛམ་གླིང་མཐོང་སྣང་གཞི་རྩའི་བརྗེ་
སྒྱུར་བྱ་ཐུབ། མི་ཚེའི་ཁྲོད་དུ་འགྲུལ་པ་བཞིན་གྲུ་གཟིངས་གཏོང་བ་མ་
ཡིན་པར། གྲུ་གཟིངས་ཀྱི་མགོ་བ་བྱས་ཏེ་གློ་བུར་ཆུ་རླབས་ཀྱིས་བརྗེ་
མཚམས་ལ་རྣམ་འགྱུར་སྟོན་པ་ལས། ཁྱེད་རང་ཉིད་ཀྱིས་འདེམས་པའི་
ཁ་ཕྱོགས་ལ་ཁྲིད་དགོས། “འགྲོ་བ་མིའི་དངོས་འབྲེལ་ཐུན་མོང་ལྷན་
སྐྱེས་ཀྱིས། དཔའ་མཛངས་རིང་ལུགས་ཀྱི་ཕྱིར་དུ། འཛམ་གླིང་ནི་མེད
དུ་མི་རུང་བའི་འཁྲབ་སྟོན་ཁང་ཞིག་ཏུ་ངོས་འཛིན་གྱི་ཡོད།” ཅེས་ཁྱེད་
ཀྱིས་རང་གི་མི་ཚེ་ལ་སྟངས་འཛིན་བྱེད་པར་སེམས་འགུལ་ཐེབས་ཐུབ་
པའི་ཚིག་ཅིག་ཝེལ་ལེམ་རྗེམ་སི་ཡིས་བརྗོད་
འདུག

ཉམ་ཆུང་གྱིས།

ངས་ཆེས་བཀུར་ས་ཞིག་ནི་མིའི་རྒྱུད་དུ་ཡོད་པའི་ཉམ་ཆུང་གི་
གཤིས་རྒྱུད་དེ་ཡིན། “ཤིང་ཏོག་ཆེས་མང་ཤོས་བཟུང་ཡོད་པའི་སྡོང་བོ་
དེ་དམའ་ཞིང་གུག” ཅེས་ངའི་ཨ་ཕས་བསླབ་མྱོང་། དམིགས་བསལ
འགའ་ཡོད་ནའང་རང་ཉིད་ཀྱི་ཉམས་མྱོང་ལས་ཀྱང་འདི་ཧ་ཅང་བདེན་
པ་མཐོང་། ཤེས་རྟོགས་མང་ཤོས་ཡོད་མཁན་དང་། གྲུབ་འབྲས་ཆེ་ཤོས་
སོན་མཁན། གསོན་ཤུགས་ཟབ་ཤོས་ཀྱིས་གནས་མཁན་གྱི་མི་རྣམས་
ཆེས་དམའ་སར་འདུག དོན་དངོས་སུ་ཁོང་ཚོ་ཉམ་ཆུང་ཟེར།
ཉམ་ཆུང་གི་གཤིས་རྒྱུད་ཡོད་པའི་མི་ཞིག་གི་མཉམ་དུ་གནས་
སྐབས། ཁྱོད་ལ་ཐུན་མིན་གྱི་ཚོར་བ་ཞིག་ཡོང་། ཉམ་ཆུང་གི་སྤྱོད་པ་
དེས་ཁྱེད་ཀྱིས་གཞན་ལ་གུས་བཀུར་བྱེད་ཀྱི་ཡོད་པ་མཚོན་ཐུབ་ལ།
ང་ཚོར་ད་དུང་ཧ་ཅང་མང་པོ་ཞིག་སྦྱང་རྒྱུ་ཡོད་པ་དྲན་གསོ་བྱ། འདི་
ཡིས་ཁྱེད་ཀྱི་ཉེ་འཁོར་གྱི་མི་དག་ནས། ཤེས་བྱའི་ལེགས་སྐྱེས་བསུ་བ་
དང་། ཁོང་ཚོས་གང་བརྗོད་པར་ཉན་བ་སོགས་ལ་སྒོ་ཕྱེ་བའི་བརྡ་སྤྲོད།
ང་ལ་མི་སྣ་གྲགས་ཅན་མང་པོ་ཞིག་མཇལ་བའི་ཁེ་དབང་ཐོབ། ངའི་
སྤྲོ་སྣང་ཆེ་ཤོས་ཤིག་ནི་འཛམ་གླིང་གི་ཁུ་ཚུར་འགྲན་རྩོད་པ་མོའོ་ཧམ
མཱ་དྷ་ཨ་ལེ་དང་འཕྲད་པ་དེ་ཡིན། བརྒྱུད་
ལམ་ཁག་ཏུ་རློམ་སེམས་དང་མགོ་བོ་མཐོ་པོ། གོ་རྒྱུ་དང་ཐོས་རྒྱུ་ཡོད་
པའི་གཟུགས་བརྙན་ཆེན་པོ་ཞིག་ཏུ་གྱུར་ཡོད་ཀྱང་། དེ་ལས་ལྡོག་སྟེ།
དངོས་སུ་ངོ་འཕྲད་སྐབས་ཁོང་ནི་མངོན་སུམ་གྱི་མི་ཡ་རབས་ཉམ་
ཆུང་གི་སྤྱོད་ལམ་ལྡན་པ། ཡར་ལྟ་བྱེད་ས་ཞིག་ཏུ་འདོད། ལོ་སི་ཨན་ལྗི་
ལའེ་སི་ལ་ཁོང་མཇལ་བའི་བསྐལ་པ་ཐོབ་སྐབས།
ངས་ཁོང་ལ་དྲི་བ་དྲིས་པ་ལས་མང་བ། ཁོང་གིས་ངའི་སྐོར་ལ་དྲིས་
བྱུང༌། ཁོས་དལ་ལྷོད་ཀྱིས་སྐད་ཆ་བཤད་དུས་བག་ཕེབས་དང་བཟང་
པོའི་རང་བཞིན་གྱི་འོད་ཟེར་འཚེར་ཡོང་བས། དེས་ཁོང་མི་ཚད་གཞི་
གང་འདྲ་ཞིག་ལ་ཡོད་པ་བརྗོད་ཡོང་། ཁྱེད་ཀྱིས་མི་ཞིག་གི་ངོ་བོ་ཇི་
ཙམ་བསྲུང་ན། དེ་ཙམ་ཁྱེད་ཀྱིས་གཞན་ལ་ཁུངས་སྐྱེལ་བྱ་མི་དགོས།
ཞེས་ཨ་ལེ་ཡིས་ང་ལ་བསླབ་བྱུང་།

དཔེ་དེབ་ཀློག་མགོ་བཙུགས་ཚད་རྫོགས་མི་དགོས།

ཁྱེད་ཀྱིས་དཔེ་དེབ་ཀློག་ཚད་མཐའ་སྐྱེལ་དགོས་པའི་ཚོར་བ་
ཡོང་། ང་ཚོས་རག་དཀའ་བའི་སྒོར་མོ་བཏང་ནས་ཉོས་པའི་དཔེ་དེབ་
དེ་དག་གི་མཇུག་ཏུ་མ་སླེབས་ཚེ་སེམས་ནང་དུ་ནག་ཉེས་ཆེ་བའི་
ཚོར་བ་སླེབས། འོན་ཀྱང་། དཔེ་དེབ་ཡོངས་རྫོགས་ཆ་ཚང་བ་བཀླག་
དགོས་པས་མི་ཁྱབ། “དཔེ་དེབ་ཁ་ཤས་ཤིག་བྲོ་བ་མྱོང་བ་ཙམ་གྱིས་
ཆོགའགའ་ཤས་མིད་དགོས་པ། འགའ་ཤས་མིད་ནས་འཇུ་དགོས་པ།
དེ་ནས་དཔེ་དེབ་འགའ་ནི་ཆ་ཤས་ཙམ་བཀླག་དགོས་པ། འགའ་ནི་སྤྲོ་
སྣང་མེད་ཀྱང་བཀླག་དགོས་པ། ཉུང་ཤས་ཤིག་སྙིང་རུས་དང་རིག་པ་
རྩེ་སྒྲིམ་གྱིས་ཆ་ཚང་བ་བཀླག་དགོས།” ཞེས་སན་ཧྥི་རན་སེ་སི་བྷའེ་
ཁོན་ཡིས་བརྗོད་ཡོད། ང་རང་ཉིད་ཡིན་ཡང་
ལག་ཏུ་བླངས་པའི་དཔེ་དེབ་དེ་མགོ་ནས་མཇུག་བར་དུ་བཀླག་དགོས་
སྙམ་པའི་ཚོར་བ་དེ་ཡོད། དཔེ་ཀློག་གི་ཕུང་པོ་དེ་དག་དོ་དམ་བྱེད་མ་
ཐུབ་པའི་གནས་སུ་གྱུར་བ་རྟོགས་པ་མ་ཟད། སྔོན་མ་དཔེ་དེབ་ཉུང་
ཉུང་ལས་བཀླགས་མེད་པ་ཚོར། ངས་དཔེ་དེབ་གང་ཞིག་མཐའ་སྐྱེལ་
དགོས་པའི་ཐོག་འདེམས་སྒྲིག་ལེགས་པོ་ཞིག་བྱས་པ་ཡིན་ན། དཔེ་
དེབ་མང་ཙམ་བརྒྱུད་དེ་བསྐྱོད་ཐུབ་པ་མ་ཟད། དེ་དག་ནས་སྦྱངས་ཐུབ་
ཡོད་པ་རྟོགས་བྱུང་། ཁྱེད་ཀྱིས་ཀློག་བཞིན་པའི་དཔེ་དེབ་ཀྱི་སློབ་ཚན་
གསུམ་པར་སླེབས་དུས་ཁྱེད་ཀྱིས་བློ་རྩེ་སྒྲིམ་མི་ཐུབ་པ་དང་། རིན་
ལྡན་གྱི་ལོ་རྒྱུས་སོགས་ལེན་མི་ཐུབ་ཚེ་ཁྱེད་རང་ཉིད་ཀྱི་སྤྲོ་སྣང་གི་
ཕྱོགས་སུ་བསྐྱོད་དེ་དཔེ་ཕུང་ནང་གི་དཔེ་དེབ་རྗེས་མ་དེ་ཀློགས།

སོ་སོས་སོ་སོར་ཁག་པོ་མ་བཟོ།

འདས་པའི་ནོར་འཛོལ་གྱི་རྐྱེན་པས་ཁྱེད་ཀྱིས་རང་ཉིད་ལ་ལེ་
གདའ་བྱེད་དེ་དུས་ཚོད་གཏོང་སྲོལ་ཡོད། ལམ་ལྷོང་མ་བྱུང་བ་རྣམས་
ལ་དཔྱད་ཞིབ་དང་། ནོར་འཁྲུལ་བྱས་པ་རྣམས་ངལ་མེད་ཀྱིས་བསྐྱར་
ཞིབ་བྱེད་པ། ང་ཚོས་ནུས་པ་ཧ་ཅང་ཆེན་པོ་བཏང་བའི་ཁེ་ལས་ཀྱི་
ཐག་གཅོད་ལ་བལྟས་ནས་བསྡད་པ། བྱ་བ་དེ་ལེགས་པོ་བསྒྲུབས་ཐུབ་
པ་དགོས་ཡོད་སྙམ་པའི་བསམ་ཐོག་ལ་གནས་པ་སོགས། ཁྱེད་རང་
ཉིད་ལ་གྱོང་པོ་བྱ་བ་དེ་མཚམས་འཇོག་བྱོས། ཁྱེད་ནི་འགྲོ་བ་མི་ཞིག་
ཡིན་པས་འགྲོ་བ་མི་རྣམས་ནི་ནོར་འཁྲུལ་གྱི་རང་བཞིན་ལ་གྲུབ་
ཡོད། ཇི་སྲིད་ཁྱེད་ཀྱིས་ནོར་འཛོལ་དེ་ཉིད་བསྐྱར་དུ་མ་ཤོར་པ། དཔྱད་
ཞིབ་ཡག་པོ་ཞིག་བྱས་ཏེ། འདས་སོང་གི་ཉམས་མྱོང་དེར། ཁྱོད་ཀྱི་
མ་འོངས་ལ་ཞབས་ཕྱི་བསྒྲུབ་ཏུ་བཅུག་ཚེ། ཁྱེད་ནི་ལམ་བུ་ཡག་པོ་
ཞིག་ཏུ་སླེབས་ཐུབ། དེ་དག་ངོས་ལེན་བྱས་ཏེ་འགྱུར་བ་ཐོངས། “ང་ཚོ་
ཉམས་མྱོང་ཞིག་གི་ཕྱིར་ཐོན་བར་གཟབ་གཟབ་བྱ་དགོས་པས། དེ་ནི་
ཤེས་རབ་ཀྱི་གནད་དོན་ཡིན། དཔེར་ན། ང་ཚོ་ཐབ་ཁ་ཚ་བོའི་ཁེབས་
གཅོད་ལ་བསྡད་ན་ཞི་མི་བཞིན་འགྱུར་བར་ཉེན། ཞི་མི་དེ་ཐབ་ཁ་ཚ་
བོའི་ཁེབས་གཅོད་ཐོག་བསྐྱར་དུ་མ་བསྡད་པ་དེ་འགྲིག་པ་རེད། འོན་
ཀྱང་། དེ་ནས་བཟུང་ཁེབས་གཅོད་གྲང་མོའི་ཐོག་ལའང་མི་སྡོད” ཅེས་
མཱར་ཁི་ཋི་ཝེན་ཡིས་བྲིས་ཡོད། ང་ཚོ་ཚང་མས་
ནོར་འཁྲུལ་བཟོ་ཡི་ཡོད་པ་དང་། དེ་ནི་ང་ཚོའི་འཕེལ་རྒྱས་དང་མདུན་
སྐྱོད་ལ་འགངས་ཆེན་ཞིག་ཡིན་པ་ཤེས་པ་ནི་བཅིངས་འགྲོལ་བཏང་
བའོ།
ང་ཚོས་ཡང་དག་པ་ཞིག་ཆགས་པའི་དགོས་པ་དེ་བོར་ཏེ། མི་ཚེ་
ལ་ལྟ་ཕྱོགས་རྣལ་ཞིང་བརྟན་པའི་ལམ་ཞིག་བཙུགས། ལོ་འདབ་ཅན་
གྱི་ནགས་གསེབ་བརྒྱུད་དེ་འབབ་པའི་རི་མགོའི་རྒྱུག་ཆུ་དྲག་ཤུགས་
དང་བརྗིད་ཉམས་ངང་འབབ་པ་ལྟར་གྱིས་ང་ཚོའི་མི་ཚེ་སྣེ་ཁྲིད་བྱ་
ཆོགམཐའ་མར་བཅོས་མིན་གྱི་རང་བྱུང་ཁམས་དང་ལྷན་དུ་ཞི་བདེ་
འཇོ། ཤེས་རྒྱ་ཡངས་པ་དང་སྒེར་གྱི་ཤེས་རབ་སོགས་ཀྱི་ཚད་གཞི་
མཐོན་པོར་སླེབས་དགོས་ཚེ་ཁྱེད་ཀྱི་ཉིན་དེབ་ཀྱི་ཤོག་བུ་གཡོན་ཟུར་
ན༑ ཁྱེད་ཀྱིས་བསགས་པའི་ནོར་འཛོལ་ཆེས་ཆེ་བ་བཅུ་ཐོ་འགོད་བྱ་
ཞིང་། དེ་ནས་ཤོག་བུ་གཡས་ཟུར་ན་ཁྱེད་ཀྱིས་ནོར་འཁྲུལ་ནས་སྦྱངས་
པའི་སློབ་གསོ་དང་ཕམ་ཁའི་ཁྲོད་ནས་ཁྱེད་ཀྱི་མི་ཚེ་ལ་དགེ་མཚན་
གང་བྱུང་བ་དེ་དག་འབྲི་བ། དེ་བས། གལ་ཏེ་འདས་པའི་ལོ་རྒྱུས་ན་
ནོར་འཁྲུལ་མེད་ཚེ་ཁྱེད་ཀྱི་མི་ཚེ་འབྱོར་ཕྱུག་དང་བཀྲག་མདངས་
མེད་པ་ཤེས། ཁྱེད་རང་ཉིད་ཞི་དུལ་ཅན་ཞིག་ཏུ་འབད་པ་དང་།
ཞེས་པ་ནི་རང་རྟོགས་དང་། སྒེར་གྱི་འཕེལ་རྒྱས། མི་ཚེ་ཧྲིལ་པོའི་དུས་
ཡུན་ལ་སྦྱང་དགོས་པའི་རང་བཞིན་སོགས། དོན་ངོ་མ་འདིའི་མཚན་
ཉིད་རྟོགས་པའི་ཐོག་བལྟ་དགོས།

ལྷིང་འཇགས་ཀྱི་དམ་བཅའ་ཞིག་བཟོས།

ནང་གི་སྟོབས་ཤུགས་བསྐྱེད་པར། ལོ་ངོ་མང་པོའི་རིང་རིག་
གཞུང་སྣ་ཚོགས་ཤིག་གིས་ལག་བསྟར་བྱས་པ། ནང་པའི་དགེ་འདུན་
པ་རྣམས་པར། སེམས་སྟོབས་མཐོན་པོ་དང༌། དོགས་གནད་སེལ་
བའི་ཕྱིར། ཐབས་ལམ་བཟང་པོ་ཞིག་ཡོད། དེ་ནི་ལྷིང་འཇགས་ཀྱི་དམ་
བཅའོ། དབེན་པའི་ངང་དུས་ཚོད་ཐུང་ཐུང་ཞིག་སྡོད་ཀྱང་། འདུན་པའི་
སྟོབས་ཤུགས་དང་རང་དཀྱུས་གོང་འཕེལ་གཏང་། རྒྱུ་མཚན། ཁྱོད་ཀྱི་
ནུས་ཤུགས་ནི་གླེང་མོལ་གྱི་ཆེད་དུ་མ་ཡིན་པར། འདུན་སེམས་སྐྱེད་
པར་འབྱིན་གྱི་ཡོད། མི་མང་པོ་ཞིག་གིས་གནད་དུ་འཁེལ་ཞིང་ཏག་
ཏག་ཏིག་ཏིག་གི་སྐད་ཆ་མ་བཤད་པར། སྐད་ཆ་ཉབ་བེ་ཉོབ་བེ་མང་
པོ་ཞིག་བསྐྱར་དང་ཡང་དུ་བཤད། ང་ཚོ་ཡང་དེ་བཞིན་ཡིན། འདི་ནི་
བདག་ཉིད་ལ་བསླབ་ཁྲིམས་མེད་པ་མཚོན་ཐུབ། སྒྲིག་ལམ་ན་གང་
ཞིག་བཤད་དགོས་པ་དེ་ཏག་ཏག་བཤད་པ་དང༌། དགོས་མཁོ་གང་
ཡོད་པ་དེ་ལས་མང་བ་མ་བཤད་ན། ཁྱེད་ཀྱི་བློའི་ནུས་ཤུགས་དེ་གཅེས་
སྲུང་བྱེད་པ་དེ་ཚུད་ཡོད། གནད་ལ་འཁེལ་བའི་གཏམ་བཤད་ཀྱིས་
བསམ་བློ་གཙང་མ་དང་སེམས་པ་ཞི་འཇམ་མཚོན། རང་ཁྲིམས་ཡར་
རྒྱས་གཏང་བར་དེ་རིང་ཁྱེད་ཀྱིས་བེད་སྤྱོད་བྱ་ཆོག་པའི་ཐབས་ལམ་
ནི་འབྱུང་འགྱུར་གྱི་ཉིན་བདུན་གྱི་ནང་དུ་ཉིན་རེར་ཆུ་ཚོད་རེའི་རིང་དུ་
ལྷིང་འཇགས་ཀྱི་དམ་བཅའ་སྲུང་བ་དེ་རེད། ཁུ་སིམ་ལྷིང་འཇགས་ཀྱི་
སྐབས་སུ་སྐད་ཆ་རྩ་བ་ནས་མ་བཤད། གལ་སྲིད་བཤད་དགོས་བྱུང་
ཚེ་དྲི་བ་ལ་ལན་གཙང་མ་ཞིག་ཏག་ཏག་བརྒྱག་པ་ལས། མདང་དགོང་
གི་གློག་བརྙན་དང་དབྱར་ཁའི་གུང་སེང་སོགས་ཀྱི་སྐོར་མ་བཤད། ཁུ་
སིམ་གྱི་དམ་བཅའ་ནི་དྲོད་ཁོལ་དང་གུས་བཀུར་ངང་ལེན་ཆོགདེ་ལྟ་
བུའི་བསམ་བློས་ཁྱེད་ཀྱི་འདུན་པར་ནུས་ཤུགས་སྣོན་པ་དང་། གོང་
འཕེལ་གཏོང་བ་ལས་འབྲེལ་ལམ་གེགས་སུ་མི་འཇུག ཉིན་མོ་འགའ་
ཡི་ནང་ཚུད་ཕུལ་བྱུང་གི་ཚོར་བ་དང་ཁྱེད་ཀྱི་རྒྱུད་དུ་སྟོབས་ཤུགས་
འཕེལ་གྱི་ཡོད་པ་ཚོར་ཡོང་། གྲུབ་འབྲས་ཀྱིས་བརྟག་དང་། འདི་ཉིད་
འདི་ཡིས་བརྗོད་ཡོང་།

ཁ་པར་གྱི་དྲིལ་བརྡ་སྒྲོག་ཚད་མ་ལེན།

ཁྱོད་ཀྱི་ཁ་པར་ནི་ཁྱེད་ལ་སྟབས་བདེ་ཡོང་ཆེད་ཡིན་པ་ལས། ཁ་
པར་གཏོང་མཁན་རྣམས་ལ་སྟབས་བདེ་བའི་མཐུན་རྐྱེན་ཞིག་མིན།
ང་ཚོས་ཁ་པར་གྱི་དྲིལ་སྒྲ་ཐོས་པ་དང་མེ་གསོད་མཁན་རྣམས་ཀྱིས་
མེ་ཡི་ཉེན་བརྡ་ཐོས་པ་བཞིན་རྒྱུགས། ཁ་པར་ཞིག་སླེབས་པ་དང་། ང་
ཚོའི་མི་ཚེ་ཁ་པར་གྱི་ཡ་ལན་གཅིག་ལ་བརྟེན་ཡོད་པ་བཞིན་རྒྱུགས་
ཏེ་ལེན་གྱི་ཡོད། དུས་ཚོད་གཞན་ལ་ལེན་ཆོག་པའི་ཁ་པར་མང་པོ་
ཞིགཛ་དྲག་ཆེན་པོ་ཡིན་པ་བཞིན་བླངས་ཏེ། ལྷིང་འཇགས་ཁྲོད་ཀྱི་
ཁྱིམ་ཚང་གི་དགོང་ཟས་དང༌། བློས་བཏང་བྱས་པའི་དཔེ་ཀློག་གི་
དུས་ཚོད། སྒོམ་རྒྱག་པའི་དུས་སྐབས་སོགས་ལ་བར་ཆད་བཏང་བ་
ཐེངས་མང་མཐོང་བྱུང་། སྐད་ཀྱི་འཕྲིན་ནི་ཕུལ་བྱུང་ཞིག་མིན་ཡང་།
ཕྱོགས་མང་པོ་ཞིག་ནས་དེང་དུས་ཀྱི་མཐུན་རྐྱེན་བཟང་ཤོས་ཤིག་ཡིན།
འདི་ཡིས་ཁྱེད་ལ་ལས་ཀ་བྱེད་པའི་རང་དབང་སྟེར་བ་དང་། ཁྱེད་ལ་
འཚམས་པའི་དུས་ཤིག་ན་ཡ་ལན་བྱ་ཆོག་པ། ཁ་པར་དྲིལ་བརྡས་
ཁྱེད་ལ་བར་ཆད་བཏང་བཞིན། འདིས་བར་ཆད་མི་གཏང་བ་དང་།
ཁྱེད་ཀྱི་མི་ཚེའི་རྩོལ་གཞི་འགངས་ཆེན་དེ་དག་ལ་དུས་ཚོད་གཏང་དུ་
འཇུགརང་ཉིད་ཀྱི་ཉམས་མྱོང་གི་ཆ་ནས་བརྗོད་ན་ཁ་པར་ཡོང་ཚད་
ཡར་ལེན་པའི་གོམས་གཤིས་དེ་མཚམས་འཇོག་བྱེད་པར་ཁག་པོ་
ཞིག་རེད། འདི་ལ་རྒྱུག་པ་ཧ་ཅང་གི་སླ། རྒྱུ་མཚན་ནི་ཁ་པར་གཏོང་
མཁན་སུ་ཡིན་ཤེས་འདོད་པ་དེ་རེད། རྒྱུན་ལྡན་ཁ་པར་ལེན་པ་ནི་
ཁྱེད་ཀྱིས་སྒྲུབ་མི་འདོད་པའི་བྱ་བ་དེ་མཚམས་འཇོག་བྱ་བའི་ཐབས་
ལམ་གཞན་ཞིག་ཡིན། འོན་ཏེ་ཁ་པར་གྱི་དྲིལ་བརྡ་མུ་མཐུད་དུ་སྒྲོག་
བཅུག་ནས་དཔེ་དེབ་ཡག་པོ་ཞིག་ཀློག་པ་དང་། ཚེ་གྲོགས་དང་ལྷན་
དུ་སེམས་པས་སེམས་པ་གཏད་དེ་གླེང་མོ། ཕྲུ་གུ་རྣམས་དང་ལྷན་དུ་
རྩེད་འཇོ་བྱེད་པ་སོགས། ཁྱེད་ཀྱི་ལག་ཏུ་ཡོད་པའི་བྱེད་སྒོ་དེ་དག་ལ་
གནས་པས། ཁ་པར་ལེན་རྒྱུ་དེ་ཨང་དང་པོར་བཞག་དགོས་པའི་རྒྱུ་
མཚན་མེད་པ་རྟོགས།

སྤྲོ་སེང་ནི་བསྐྱར་གསོ་རུ་ཚུད་ཡོད་པ་མ་བརྗེད།

ལས་ཀ་ནས་ངལ་དུབ་ཀྱི་ཉིན་ཞིག་གི་རྗེས་སུ་རྐུབ་སྟེགས་ན་
འཁྱོག་པར་ཆུ་ཚོད་གསུམ་བཞིའི་རིང་དུ་གློག་བརྙན་བལྟ་རྒྱུ་ཧ་ཅང་
གི་སླ། ཟུར་ཟ་ཞིག་སྟེ། གལ་སྲིད་ཁྱེད་མི་མང་ཆེ་བ་དང་མཚུངས་
ན༑ ཁྱེད་དང་པོ་རྐུབ་སྟེགས་སྟེང་དུ་འདུག་དུས་ཀྱི་འཆར་གཞི་ལས་
དུས་ཚོད་རིང་བར་གློག་བརྙན་བལྟས་རྗེས་ཁྱེད་ལ་མི་སྐྱིད་པའི་ཚོར་
བ་ཡོང་ངེས། སྤྲོ་སེང་ནི་མི་ཚེ་ཆ་སྙོམས་ཤིག་ཡོང་བར་ཧ་ལས་པའི་
འགངས་ཆེན་ཡིན། འོན་ཏེ་སྤྲོ་སེང་གིས་ཁྱེད་གུ་ཡངས་ཀྱི་རྣམ་པར་
འཇུག་དགོས། སྤྲོ་གསེང་གིས་ཁྱེད་བསྐྱར་གསོ་བྱས་ཏེ་ཕྱིར་གསོན་
ཤུགས་ལ་འདྲེན་དགོས། སྤྲོ་སེང་གིས་ཁྱེད་ལ་བསྐྱར་གསོ་དང་མཐའ་
མཇུག་ལེགས་ལམ་གྱི་བློ་དང་ནུས་པ་སོགས་ཀྱིས་བསྐོང་ཡོང་།སྤྲོ་སེང་
ངོ་མས་ཁྱེད་ཀྱི་ནང་དུ་མེ་འབར་བཞིན་པའི་སྐབས་སུ་སྦྲེལ་མཐུད་
བྱ༑ “བྱད་གཟུགས་ལེགས་པོ་ཡོད་མཁན་ཞིག་གིས། བྱད་གཟུགས་
ལ་བརྟེན་དེ་རྣམ་ཤེས་འཐོར་འདེགས་བྱེད་ཐུབ་པའི་ཡིད་ཆེས་མེད་
དེ་ལས་ལྡོག་སྟེ། རྣམས་ཤེས་འདི་ཉིད་ཀྱི་སྤུས་ཀ་འཐོར་འདེགས་བྱས་
ན༑ འདིས་གཟུགས་པོ་ལེགས་སུ་གཏང་།” ཅེས་ཕི་ལའེ་ཋོ་
ཡིས་བརྗོད་ཡོད། ནུས་ལྡན་གྱི་སྤྲོ་གསེང་ནི་ཁྱེད་ཀྱི་རྣམ་ཤེས་འཇམ་དུ་
གཏོང་བའི་རྩོལ་གཞི་ཞིག་ལ་ཚུད་དགོས།

རིན་ཐང་ལྡན་པའི་ཁ་གཏད་ཅིག་འདོམ།

ངས་ཉེ་ཆར་བཀླགས་པ་ནས། ཨོ་ལེམ་པིཀ་རྩེད་འགྲན་གྱི་ལུས་
རྩལ་འགྲན་མཁན་དེ་དག་རྩེད་མོ་ནས་ནང་དུ་སླེབས་རྗེས་འགའ་
ཞིག ཨོ་ལེམ་པེཀ་རྩེད་འགྲན་རྗེས་ཀྱི་སེམས་ངལ་ཞེས་སེམས་ནད་
ཅིག་སྟེ། སེམས་ཁམས་རིག་པས་འབད་པའི་ནད་འདིས་མནར་གྱི་
རེད་ཟེར། འགྲན་བསྡུར་ནང་ཁྱད་འཕགས་ཅན་ཞིག་བྱེད་པར། འཛམ་
གླིང་གི་དོ་སྣང་བྱེད་སའི་སྒོར་ཐིག་ཏུ་ཐོན་པ་དང་ལོ་ངོ་མང་པོ་ཞིག་
གི་རིང་དུ་སྦྱོང་བརྡར་བྱས་མཐར། སེམས་ངལ་ཀྱི་གནས་སུ་ལྷུང་བའི་
སྡུག་སྦྱོང་མྱོང་བའི་རྩལ་འགྲན་པ་རྣམས་ནི་གྲུབ་འབྲས་རྩེ་ཐོན་བྱུང་
ཡོད་པའི་སྣང་ཚུལ་ལྟ་བུ་ཡོད་ཀྱང་། ཁོང་ཚོའི་ཉིན་རེའི་མི་ཚེ་ལ་ཁ་
ཕྱོགས་དུས། ཁོང་ཚོས་འདས་ཟིན་པའི་དམིགས་ཡུལ་ལ་དམིགས་
ཡུལ་མཐོན་པོ་མེད་ཅིང་། མི་ཚེའི་དོན་སྙིང་བརླགས་ཟིན། ཟླ་བའི་གོ་
ལར་སྐྱོད་མཁན། མཁའ་སྐྱོད་པ་ཨ་ཕོལ་ལོ་ལགས་ཀྱིས
དེ་དང་འདྲ་མཚུངས་ཀྱི་ཉམས་མྱོང་ཞིག་བསགས་པ་རེད། བར་སྣང་
དུ་བསྐྱོད་དེ་གྲུབ་འབྲས་སོན་རྗེས་ཁོང་ཚོ་སྐྱོ་བ་བསྐྱེད་པ་ནི། མི་ཚེ་རུ་
བར་སྣང་དུ་བསྐྱོད་པའི་སྤྲོ་སེམས་ཀྱི་རླབས་སྒྲ་དང་བསྡུར་ཐུབ་པའི་
འགྲུལ་བཞུད་འགའ་ཞིག་ཡོད་པ་རྟོགས། བཏང་སྙོམས་རན་པ་ཞིག་
དང་མི་ཚེ་ལ་ཚོར་ཤུགས་སྟངས་འཛིན་བྱེད་པར། ཁྱེད་ཀྱིས་བཀོད་པ་
དང་དམིགས་ཡུལ་མཐོན་པོ་ངེས་པར་དུ་བཟུང་དགོས། ཆེད་ལས་སམ་
སྒེར་གྱི་དམིགས་ཡུལ་ཞིག་འགྲུབ་པར། ཐེངས་རྗེས་མའི་གྲུབ་འབྲས་
ལ་བསམ་བློ་གཏོང་བ་གལ་ཆེ། འཕེལ་རྒྱས་ཀྱི་ཁྲོད་དུ་དམིགས་ཡུལ་
ཆེན་པོ་དང་། བློ་ལ་བབ་པ་ཞིག་འགོད་པའི་རྒྱུད་རིམ་དེ་ལ། ངས“དགེ་
མཚན་ཆེ་བའི་ཁ་གཏད་འདེམས་པ” ཞེས་བརྗོད་ཀྱི་ཡོད།ངས་ཁྲིམས་
ཀྱི་སྦྱོང་བསྡར་བྱེད་བཞིན་པའི་སྐབས་སུ། ལམ་སྟོན་ཞུ་མི་རྣམས་ཀྱི་
ངོ་ཚབ་བྱས་ཏེ། དུས་ཚོད་མང་པོ་ཞིག་ཁྲིམས་ཁང་དུ་བཏང་བ་ཡིན།
ལོ་ངོ་དེ་དག་གི་རིང་དུ་གྱོད་གཞི་བརྩད་དེ། ཆེས་ཁག་པའི་ཁ་གཏད་
ལ་ཐུག་དུས། ངས་ཆེས་ལེགས་པའི་བྱ་བ་བསྒྲུབས་ཡོད་པ་རང་ཉིད་
ཀྱིས་རྟོགས། རིག་རྩལ་གྱི་གྲ་སྒྲིག་ལེགས་པོ། དམིགས་བསལ་གྱི་གྱོད་
པར་འདུ་གནས་སོགས་ཀྱིས་ཁྲིམས་དཔོན་གྱི་མདུན་དུ་གུས་པ་རྩོད་
གཞིའི་སྙིང་པོར་འཇུག་པ་དང་། རྩོད་པ་མདོར་བསྡུས་དང་ནུས་ལྡན་
གྱིས་སྒྲོལ་ཐུབ། ཆེས་དགེ་མཚན་ཅན་གྱི་ཁ་གཏད་ཀྱིས་རང་ཉིད་རང་
གི་ཟབ་སར་བཀོལ་ནས། སྔོན་མ་ལས་ཀྱང་ལེགས་པ་བྱེད་ཐུབ་ཀྱི་
འདུགདེ་དང་གཅིག་མཚུངས་རྒྱུན་གནས་ཀྱི་དམིགས་ཡུལ་བརྟན་
པོ་བཀོལ་བ་ཡིས། ཁྱེད་ཀྱི་ནུས་རྩལ་ཆ་ཚང་བ་ཞིག་འགྲོལ་ཡོང་། རྡོ་
རྗེ་ཕ་ལམ་མི་ལྷོད་གནོད་ཤུགས་ཤིག་གི་བརྒྱུད་དུ་བཟོས་ཡོད་པ་དྲན་
དགོས། དེ་བས་ཁྱེད་ཀྱི་དམིགས་ཡུལ་རྣམས་ཁྱེད་ལ་རིན་ལྡན་ཡིན་
པ་ངེས་དགོས། དེ་དག་ནི་ཁྱེད་ཀྱི་སེམས་ཀྱི་ནང་དུ་སླེབས་བཅུག་པ་
དང་། ཁྱེད་ཀྱི་ནང་སྙིང་དུ་ཡོད་པའི་ནུས་པ་ལེགས་ཤོས་དེ་ཕྱིར་བཏོན་
དེའི་རྒྱུད་རིམ་དུ་ཁྱེད་ཀྱི་འཕེལ་སྐྱེད་ལ་ཕན་གྲོགས་སོགས་ཀྱི་དོ་
ཟླ་ཡིན་པ་ངེས་དགོས། སྒེར་གྱི་སློབ་ཁྲིད་ལས་རིམ་དུ་ངས་རྒྱལ་ཁབ་
གང་སར་འབྲེལ་བ་བྱེད་དེ་འཛུལ་ཞུགས་པ་མང་པོ་ཞིག་ལ་ངས་བརྗོད་
པའི་ཆེད་ལས་དང་སྒེར་གྱི་དམིགས་ཡུལ་གཉིས་ཀ་འགྲུབ་འདུགདེ་
དག་ནི་བརྩི་མཐོང་དང་ནུས་ཤུགས་ཆེན་པོ་ཡིན་པས། ཁོང་ཚོས་ཆ་
སྙོམས་དང་གྲུབ་འབྲས་ལྡན་པའི་སྒེར་གྱི་འཚོ་བ་ལོངས་སུ་སྤྱོད་ཀྱི་
འདུགའོན་ཀྱང་། ཁོང་ཚོ་དེ་ལས་ལྷག་པ་ཞིག་ཡོང་ཐུབ་པ་དང་། ཁོང་
ཚོར་མཛོད་ཁང་དུ་རླབས་ཆེ་བའི་མི་ཚེ་ཡི་ལེགས་སྐྱེས་མང་དུ་འཇོག་
ཐུབ་པ་སོགས་གསལ་པོ་ཤེས་ནས་ད་དུང་ངའི་ལས་རིམ་དུ་ཞུགས་
ཀྱི་རེད། དངོས་ཡོད་ཀྱི་འགྲོ་བ་མིའི་ནུས་པ་གསལ་དུ་གཏོང་བ་དང་
ཡལ་མེད་ཀྱི་མཛད་རྗེས་ཤིག་འཇོག་པར། ཁོང་ཚོས་ཁྲིམས་རྩོད་ཡར་
འདེགས་དང་། ཁོ་ཚོ་རང་ཉིད་ཚད་གཞི་མཐོན་པོར་འཛིན་དགོས།
རྒྱུན་མ་ཆད་པའི་ལེགས་བཅོས་བསམ་ཕྱོགས་ཀྱི་དབང་བས་ཁོང་
ཚོའི་མི་ཚེར་ཁྱད་པར་ཅན་གྱི་བྱིན་འབེབས་ཆེན་པོ་གནང་ཡོང་།

ཉུང་ཙམ་གཉིད།

འཕྲུལ་སྣང་གི་སྡེ་དང་། ཤོ་པའི་སྡེ། སྐྱེས་སྟོབས་ཀྱི་ཤེས་རབ་ཀྱི་སྡེ་
སོགས་ཀྱི་སྐོར། ཐོ་མཱ་སི་ཨའེ་ཌྷེ་སོན་གྱི་མི་
ཚེའི་སྒྲུང་ནི་ཀློག་རིན་ཡོད་པ་ཞིག་དང༌། ཁོང་ནི་འཛམ་གླིང་སྟེང་དུ་
དུས་ཚོད་བེད་སྤྱོད་ཡག་ཤོས་བྱེད་མཁན་ཞིག་ཡིན། ཁོང་ཟླ་བ་གི་དྲུག་
རིང་དུ་མ་གཏོགས་སློབ་གྲྭར་འགྲིམས་མ་མྱོང༌། ཁོང་ལོ་ན་བརྒྱད་ཀྱི་
ཡན་ལ་ཚད་ལྡན་གྱི་དཔེ་དེབ། 《རོམ་རྒྱལ་ཁམས་ཀྱི་ཉམས་རྒུད་དང་
མངའ་ཐང་མར་ལྷུང་བ།》 ལྟ་བུ་བཀླགས་པ་དང་། ལོ་ན་སུམ་ཅུའི་
ཡན་ལ་འདྲ་པར་དང་སྒྲ་ཕབ་ལེན་གྱི་གསར་གཏོད་བྱས་པ། བསམ་བློ་
སྒྲུབ་ཕྱོགས་སུ་གཏོང་མཁན་ཞིག་ཡང་ཡིན་པར་འདོད། ཁོང་ལ་མི་
ཞིག་གིས། འདས་པའི་ལོ་དེ་དག་ལ་ཁྱོད་ནི་འོན་པ་ཞིག་ཏུ་གྱུར་པས།
ཁྱོད་ཀྱིས་རྣ་བས་ཉན་ཆས་འཕྲུལ་ཆ་ཞིག་གསར་དུ་མ་བསྐྲུན་པའི་
རྒྱུ་མཚན་ཅི་ཡིན་དྲིས་སྐབས། “འདས་པའི་ཆུ་ཚོད་ཉེར་བཞི་རིང་
དུ་ཁྱོད་ཀྱིས་སྐད་ཆ་ཇི་ཙམ་ཐོས་བྱུང་། གལ་ཏེ་རྣ་ཉན་འཕྲུལ་ཆས་
མེད་ན། དེ་དག་མི་ཐོས།” ཅེས་ལན་དུ་བཏབ་ཅིང་། “སྐད་འབོད་བྱེད་
དགོས་མཁན་གྱི་མི་ཞིག་གིས་རྫུན་གཏམ་ནམ་ཡང་བཤད་མི་ཐུབ”
ཅེས་འཛུམ་ཞིག་དང་ལྷན་དུ་བསྐྱར་སྣོན་བྱས། ངས་དམིགས་བསལ་
ཅན་གྱི་མི་འདིའི་སྐོར་དྲན་སོས་པ་ཞིག་ནི། གཉིད་ཀྱི་དུས་ཚོད་དེ་ཆུ་
ཚོད་བཞིའི་ནང་བཟོ་ཐུབ་པའི་ནུས་པ་དེ་རེད། “གཉིད་ནི་བཟི་སྨན་
དང་མཚུངས།” ཅེས་ཁོང་གིས་འགྲེལ་བརྗོད་བྱས། “གཉིད་ལ་དུས་
ཚོད་རིང་པོ་གཏོང་པ་ཡིས་བཟི་བོ་ཞིག་ཏུ་བསྒྱུར་ཏེ། ཁྱེད་ཀྱིས་དུས་
ཚོད་དང༌། ཟུངས་ཤུགས། གོ་སྐབས་སོགས་འབོར།” ཅེས་བརྗོད། ང་ཚོ་
མང་ཆེ་བ་ཞིག་དགོས་ཚད་ཀྱི་གཉིད་ལས་རྦད་དེ་མང་བ་ཁུག་གི་ཡོད།
ལས་ཀ་ལེགས་ཤོས་བསྒྲུབ་ཐུབ་པར་ཉུང་མཐར་ནས་ཆུ་ཚོད་བརྒྱད་
ཀྱི་རིང་དུ་ངེས་པར་དུ་གཉིད་ཁུག་དགོས་ཅེས། ང་ཚོས་བརྗོད་པ་ལས།
གཉིད་ཉུང་ཉུང་དང་བསམ་བློ་ཆེན་པོས་བསྒྲུབ་ཐུབ་པའི་འཆར་སྣང་དེ་
ང་ཚོས་སྐྱེ་མི་ཐུབ། ངས་སྔོན་ཆད་ཀྱི་སློབ་ཁྲིད་ཅིག་ན་བྲིས་པ་བཞིན།
གཉིད་ཀྱི་མང་ཉུང་མ་མིན་པར། གལ་ཆེ་ཤོས་ནི། གཉིད་ཀྱི་སྤུས་ཀ་
དང་། འཐུས་ཚང་ཞིང་གཏིང་ཟབ་པའི་གཉིད་དེ་ཡིན། ཁྱེད་ཀྱི་ལས་
ཁུངས་ལ་འཕེལ་རྒྱས་འགྲོ་བ་དང༌། འབྲེལ་ལམ་ཡག་པོ་བྱུང་བ། ཁྱེད་
ཀྱི་ནང་སེམས་ལ་འཕེལ་རྒྱས་འགྲོ་བ་སོགས། ཁྱེད་ཀྱི་ལས་དོན་ཀུན་
པོ་ལེགས་འགྲུབ་བྱུང་བའི་དུས་དེ་དག་དྲན་པ་བྱོས། ཁྱོད་ཀྱི་ཉིན་རེའི་
དུས་ཀྱི་སྐར་མ་རེ་རེ་ལ་སེམས་ཚོར་དང་། ནུས་ཤུགས་ཀྱིས་ཁེངས།
གལ་སྲིད་ཁྱེད་མི་མང་ཆེ་བ་དང་མཚུངས་ན། གཉིད་ཀྱི་དུས་ཚོད་ཐུང་
ཐུང་ལས་མ་བཏང་རུང་། ལས་དོན་བསྒྲུབས་ཐུབ་པའི་དུས་དེ་དག་དྲན་
གསོ་བྱ་སྲིད། དངོས་ཡོད་ཀྱི་ཆ་ནས་བརྗོད་ན། ཁྱེད་ཀྱིས་ཚད་བརྒལ་
གྱི་གཉིད་དུ་ཡུར་ནས། དུས་ཚོད་ཆུད་ཟོས་བྱ་མི་འདོད་པའི་སེམས་སུ་
སྤྲོ་བ་བསྐྱེད་དགོས་པའི་ལས་དོན་ཧ་ཅང་མང་པོ་བསྒྲུབ་རྒྱུ་ཡོད། ཁྱོས་
བྱ་བ་རྣམས་ཡག་པོ་མ་བྱུང་པའི་དུས་ཚོད་དེ་དག་ལ་ཕྱིར་འདང་ཞིག་
རྒྱོབས་དང་། ཁྱེད་ཀྱི་ལས་ཀར་ངལ་དུབ་ཆེ་ཞིང་། ཁྱེད་ཀྱི་མི་ཚེའི་
ནང་གི་མི་རྣམས་ཀྱིས། ཁྱེད་བྲེལ་འཚུབ་ཀྱིས་སྨྱོ་འཇུག་པས། ཁྱེད་
རང་ཉིད་ཀྱི་མི་ཚེར་དུས་ཚོད་དཀོན་པོ་ཆགས། དེའི་སྐབས་ཀྱི་དུས་ལ།
ཁྱོད་རང་རྒྱུན་ལྡན་ལས་གཉིད་མང་བ་ཡུར་པས། དེའི་འབྲས་བུ་ཡིན།
རེས་གཟའ་སྤེན་པ་དང་ཉི་མ་སོགས་ལ་ཕྱི་དྲོ་ཆུ་ཚོད་གཉིས་པ་བར་དུ་
གཉིད་ཡོད་ཀྱི་རེད། (རྒྱུན་དུ་ང་ཚོ་དཀའ་ཚེགས་ཀྱི་དུས་ལས་ཐར་བར་
གཉིད་ཁུག་སྲོལ་ཡོད)འོན་ཀྱང་། མཐའ་མར་ཁྱེད་ཡར་ལངས་དུས་ཀྱི་
ཚོར་བ་ཅི་འདྲ་རེད། དེ་ནི། སེམས་ཤུགས་ཉམས་ཤིང་། ངལ་དུབ་ཀྱིས་
བཅིངས་པ། སེམས་ཁམས་བཟི་བ་བཅས་སོ། དེ་བས་གཉིད་ཁུག་པའི་
དུས་ཚོད་མང་ཉུང་དེ་གཙོ་བོ་མ་ཡིན་པར། ཁྱེད་ཀྱི་གཟུགས་པོ་ལ་སླར་
གསོ་ཡི་ཚད་གཞི་ཇི་ཙམ་ཐོབ་ཡོད་པ་དེ་རེད། མལ་སྟན་ལ་དུས་ཚོད་
ཐུང་ཙམ་དང་། གཉིད་ཟབ་ཙམ་ཁུག་པར་འབད་བརྩོན་གྱིས། རྒྱུན་དུ་
ངལ་དུབ་ནི་ནང་གི་བཟོས་པ་ཞིག་དང་དེ་ནི་སྒྲུབ་མི་འདོད་པའི་བྱ་
བ་དེ་དག་ལས་བྱུང་བ་ཞིག་ཡིན་པ་མ་བརྗེད། “གྲགས་ཅན་གྱི་མི་དེ་
དག་སླེབས་པའི་མཐོ་ཚད་དེ་ལ། ཁོང་ཚོ་གློ་བུར་དུ་འཕར་མཆོང་ཞིག་
གིས་སླེབས་སོང་བ་མ་ཡིན་པར། ཁོང་ཚོའི་རོགས་པ་རྣམས་གཉིད་
དུ་ཡུར་པའི་སྐབས་ཀྱི་མཚན་མོར། ཁོང་ཚོས་འབད་རྩོལ་བྱས་པས་
ཡིན།” ཞེས་ཧན་རེ་ཝ་ཌྷིསི་ཝོར་ཐི་ལོང་ཧྥེལ་ལོའོ་ཡིས་བཤད་པའི་དོན་གྱིས་ཕྱུག་པའི་
ཚིག་འདི་དག་དྲན་པར་བྱོས།

ཁྱིམ་མི་ལྷན་འཛོམས་ཀྱི་ཟས་དུས་ཤིག་བཟོས།

ཆུང་དུས་ང་འཚར་ལོངས་བྱུང་སྐབས་སུ་རླབས་ཆེ་བའི་ཁྱིམ་ཚང་
དག་གི་སྲོལ་རྒྱུན་ཞིག་ཏེ། བདག་གི་ཨ་མས་ཉིན་ལྟར་ང་ཚོ་ལ་ཁྱིམ་
ཚང་གི་ལྟོ་དུས་རེ་བཟོས་ཡོད། ང་ཚོ་ལས་རིམ་ཇི་ལྟར་ཞིག་ལ་འགྲོ་
དགོས་ཀྱང་རུང་། ངའི་ཨ་ཕ་དང་ཕུ་བོ། ང་བཅས་དགོང་ཟས་ཀྱི་ཆེད་
དུ་ངེས་པར་དུ་ཁྱིམ་དུ་ཡོང་དགོས། དེར་ང་ཚོས་བསྐྱར་མཐུད་དང་ཉིན་
རེའི་སྒྲུང་བརྗེ་ལེན་ནི་ཕན་ཚུན་ཉེ་བར་འདྲེན་བྱེད་ཅིག་ཡིན། ངའི་ཨ་
ཕས་ང་ཚོར་དགོང་ཟས་ཀྱི་ཅོག་ཙེ་བསྐོར་ནས་ང་ཚོས་སྦྱངས་པའི་
ཤེས་བྱ་གསར་པ་གང་ཞིག་ཡོད་ན་དེ་དག་བཤད་དུ་འཇུག་པ་དང་།
ཡང་ན་ཁོས་སྟོད་ཐུང་གི་ཨམ་ཁུག་ནས་ཚགས་པར་བཅད་ཤོག་ཅིག་
བླངས་ནས། ང་ཚོར་སྒྲུང་དང་འབྲེལ་བའི་ཐོག་གསོན་ཤུགས་ལྡན་པའི་
བགྲོ་གླེང་བྱེད་དུ་འཇུག ཐུན་མིན་སྲོལ་རྒྱུན་དེས་ང་ཚོའི་ཁྱིམ་ཚང་ལ་
ནང་མིའི་མཛའ་མཐུན་བསྐྲུན་པ་དང་། བདག་ལ་སྤྲོ་སེམས་ཀྱི་དྲན་
རྟེན་མང་པོ་ཞིག་བསྟེར་བྱུང་། ངས་སྲོལ་རྒྱུན་འདི་ད་ལྟ་རང་ཉིད་ཀྱི་
ཁྱིམ་ཚང་གི་མི་ཚེ་ནང་ཁྱེར་ཡོད་པས། ངའི་ཕྲུ་གུ་རྣམས་ཀྱིས་འདི་
རྒྱུན་སྐྱོང་བྱ་བའི་རེ་བ་ཡོད། ཁྱེད་ཀྱི་ཁྱིམ་ཚང་གི་ལྟོ་དུས་དེ་དགོང་ཟས་
ཡིན་མི་དགོས། ང་ཚོ་བྲེལ་འཚུབ་ཀྱི་དུས་ཚོད་ན་བསྡད་ཡོད། ང་ཚོའི་
ཕྲུ་གུ་རྣམས་ཀྱི་རྐང་སྤོལ་སྦྱོང་བརྡར་དང༌། རོལ་མོའི་སློབ་ཚན། ཟློས་
གར་གྱི་འཛིན་གྲྭ་སོགས། སྒེར་གྱི་ཁས་ལེན་རྫོགས་མཐའ་མེད་པ་ཞིག་
ཡོད་པས། དགོང་མོ་སྔ་ཙམ་ལ་ལྷིང་འཇགས་ཀྱི་ཟས་དུས་ཤིག་ཡོང་
བར་ཁག གལ་སྲིད་ཁྱེད་ཀྱི་དུས་ཚོད་རེའུ་མིག་དང་ཏག་ཏག་བྱུང་ཚེ།
ཁྱེད་ཀྱི་ལྟོ་དུས་དེ་ཞོགས་པའམ་ཉིན་གུང་ཡིན་ཆོག་ལ། ཉིན་ལྟར་ཉིན་
མཇུག་ཏུ་འོ་མ་དང་ཞལ་ཏོག་སོགས་ཀྱི་ཁ་ཟས་སྟབས་བདེ་ཞིག་ཡང་
ཡིན་ཆོག དེའི་སྙིང་པོ་ནི་ཉིན་ལྟར་ཁྱེད་ཀྱིས་ཆེས་བརྩེ་བའི་མི་རྣམས་
དང་ལྷན་དུ “བག་ལེབ་གཅོག་པ” མཐོང་བ་དང་། ཁྱིམ་ཚང་གི་མི་ཚེ་
དེ་དོན་གྱིས་ཕྱུག་པ་ཞིག་སྐྲུན་ཐུབ་པ་དེ་ཡིན།

གཞན་གྱི་ཆས་སུ་རྫུ་་མཁན་ཞིག་གྱིས།

ཁྱོད་ཀྱིས་བྱ་བྱེད་ཕྱོགས་ཀྱིས་ཁྱེད་ཀྱི་བསམ་བློ་གཏོང་ཕྱོགས་ལ་
ཤུགས་རྐྱེན་ཐེབས་ཞེས་ཞིབ་འཇུག་པས་བསྟན་ཡོད། ཁྱེད་ཀྱིས་ཐང་
ལ་བལྟ་བ་དང་། གུག་གུག་བྱེད་པ། ཕྱིའི་རྣམ་པའི་ཐོག་སེམས་ངལ་
ཅན་གྱི་མི་ཞིག་གི་སྤྱོད་པའི་རྗེས་སུ་འབྲངས་ཚེ། མཐར་ཁྱེད་ཀྱང་
ཡིད་ཞུམ།དེ་ལས་ལྡོག་སྟེ།ཁྱེད་ཀྱིས་འཛུམ་མདངས་སྟོན་པ་དང་གད་
མོ་དགོད་པ། མགོ་བོ་མཐོ་རུ་འདེགས་ཏེ་གྱེན་དུ་ལངས་ན། ཁྱེད་ལ་དེ་
ཙམ་གྱི་སེམས་ཁམས་ལེགས་པོ་མེད་རུང་། ཁྱེད་ཉིད་ལེགས་སུ་སོང་
བའི་ཚོར་སྣང་སླེབས་ཡོང་། ཤེས་བྱ་འདི་ལ་བརྟེན་དེ། རང་ཉིད་ཀྱིས་
“རང་དོན་འདི་མ་འགྲུབ་བར་དུ་ཟོག་རྫུས་བྱ་ཆོག” ཐ་སྙད་གཞན་
ནས་བརྗོད་ན། ཁྱེད་ཀྱི་འདུན་པ་བཞིན་གྱི་མི་དེ་ཁྱེད་ཉིད་ཡིན་པ་
ཟོག་རྫུ་བྱ་ཆོག བརྟན་པོའི་ངང་ཁྱེད་ཉིད་སྤྲོ་ཉམས་དོད་པོའི་མི་ཞིག་
འཁྲབ་ཀྱང་རུང་། དངོས་ཡོད་ཀྱི་གདེང་ཚོད་ཅན་གྱི་མི་ཞིག་ཡིན་ཡང་
རུང་། མཐའ་མཇུག་ན་ཁྱེད་ཀྱིས་སྒེར་གྱི་ཁྱད་ཆོས་འདི་བཟུང་། “ཁྱེད་
ཉིད་ཆེས་འགྱུར་འདོད་པའི་མི་དེ་འཁྲབ” པའི་ཐབས་ལམ་གྱི་ནུས་
མཐུ་དེ་སི་ཋན་ཧྥོར་ཌྷི་སློབ་ཆེན་གྱི་སེམས་ཁམས་
རིག་པའི་ཚན་ཁག་ཞིག་གིས། སེམས་ཚོར་བདེ་སྲུང་སློབ་ཆེན་གྱི་
སློབ་གཉེར་བ་སྡེ་ཚན་ཞིག་ཐོལ་བྱུང་གིས་བཙོན་ཁང་དུ་སྒྲིག་སྟངས་
བཞིན། སྡེ་ཚན་གཉིས་ལ་དབྱེ་ནས་ཞིབ་འཇུག་གིས་འགྲེལ་སྟོན་བྱས།
སྡེ་ཚན་དང་པོ་དེར་བཙོན་ཁང་གི་སྒོ་སྲུང་དང་། སྡེ་ཚན་གཉིས་པ་དེ་
རོགས་ཟླའི་རྣམ་པ་འཁྲབ་ཅེས་བརྗོད། བརྟག་དཔྱད་འདི་ཡིས་སྡེ་ཚན་
དང་པོའི་ཚོགས་མི་རྣམས་ཀྱི་སྤྱོད་ལམ་ལ་ཤུགས་རྐྱེན་ཧ་ཅང་ཆེན་པོ་
ཐེབས་ཏེ། སེམས་ཁམས་རིག་པ་བ་རྣམས་ཀྱིས་ཉིན་དྲུག་གི་རྗེས་སུ་
མཚམས་འཇོག་བྱ་དགོས་བྱུང་།“སྒོ་སྲུང་བ་རྣམས” ཀྱིས།གདུག་རྩུབ་
དང་ངན་པའི་གཤིས་སྤྱོད་བསྟན་ཡོང་དུས། “རོགས་ཟླ” རྣམས་ཞུམ་
སེམས་དང་དངངས་འཚབ། ངུ་དགོས་པའི་ན་ཟུག་སོགས་མྱོང་། ཞིབ་
འཇུག་འདི་ཡིས “གལ་སྲིད་འཁྲབ་སྟོན” གྱི་ཐབས་ལམ་འདི་ཡིས་
ཁྱེད་ཀྱི་གཤིས་སྤྱོད་འགྱུར་བ་གཏོང་བ་དང་། ཁྱེད་ཀྱི་འཆར་གཞི་ན་
ཡོད་པའི་མི་དེར་ཁྱེད་རང་ཉིད་བསྒྱུར་ཐུབ་པའི་ཧ་ཅང་གི་ནུས་པ་ལྡན་
པའི་ལམ་ཞིག་ཡིན་པ་ངེས་བརྟན་བྱས་ཡོད།

མི་མང་གཏམ་བཤད་ཀྱི་སློབ་ཚན་ཞིག་ལོངས།

གཏམ་བཤད་ཆེད་ལས་པ་ཞིག་ཡིན་པའི་ཆ་ནས། མགོ་ཁྲིད་དང་
སྒེར་གྱི་ཕན་ནུས། མི་ཚེའི་འཕེལ་རྒྱས་སོགས་ལ་ཆེད་ལས་བྱེད་ཀྱི་
ཡོད། ང་ལ་འཛམ་གླིང་ནང་གི་རྩེ་སོན་གྱི་མཁས་དབང་སྟེ། ཀུན་སློང་
ཡག་པའི་གཏམ་བཤད་པ་བྷི་རན་ཋི་རའེ་སེ་དང་
དགེ་རྒན་ཆེན་མོ་རྗོན་ཁོ་ཥོར།་བཀུར་བར་འོས་
པའི་ཁེ་ལས་དགེ་རྒན་དང་གློག་བརྙན་འཁྲབ་སྟོན་པ་གྲགས་ཅན་
ཁི་རེ་ཥོའོ་ཧྥིར་རེའེ་ལྦི།་རོལ་དབྱངས་
ཀྱི་སྐར་ཆེན་རྗའེ་ཝེལ་སོགས་བཟོ་དབྱིབས་བྱེད་པའི་ལས་
རིམ་དུ་འབུར་དུ་ཐོན་བའི་ཁེ་དབང་ཡོད། བྱང་ཨ་རིའི་ཁའེ་རེའེ་བྷེན་
གླིང་ཕྲན་དང་ཨེ་ཤ་ཡ་སོགས་ལ་ལོ་གཅིག་གི་རིང་
དུ་ཚོགས་འདུ་ཆེ་བ་བདུན་ཅུ་དོན་ལྔ་ཙམ་གྱི་ཐོག་ལ་ངས་རྩ་བའི་
གཏམ་བཤད་སྤེལ་གྱི་ཡོད། སྐབས་ཤིག་ལ་ངའི་མི་ཚེའི་ནང་དུ་ཆེས་
ཞེད་སྣང་སྐྱེ་དགོས་ས་ནི་མི་མང་ལ་གཏམ་བཤད་ཡིན་པ་མི་ཉུང་ཉུང་
ཞིག་གིས་མ་གཏོགས་ཤེས་ཀྱི་མི་འདུག ང་སློབ་གྲྭར་ཡོད་སྐབས་ཡག་
པོ་མ་བྱུང་བའི་ཞེད་སྣང་གིས། མི་ཡི་མདུན་དུ་གཏམ་བཤད་ཀྱི་གོ་
སྐབས་ལ་གཟུར་གྱི་ཡོད། གལ་སྲིད་དགེ་རྒན་གྱིས་འཛིན་གྲྭ་ལ་ངག་
ཐོག་ནས་སྙན་ཐོ་ཤོད་ཅེས་དང་། སློབ་ཚན་ངེས་ཅན་ཞིག་ལ་སྐད་ཆ་
ཤོད་སོགས་བརྗོད་དུས། རྟག་ཏུ་ངས་གཡོལ་ཐབས་ཤིག་འཚོལ་ནས་མི་
བྱེད། མི་མང་གཏམ་བཤད་ལ་ཞེད་པ་དེས་ངའི་གདེང་ཚོད་ལ་གནོད་
རྐྱེན་བཟོས་པ་དང་། སེམས་ནང་དུ་བྱེད་ཐུབ་ཀྱི་རེད་སྙམ་པ་དང་ཤེས་
པ་དག་ཡང་མ་བྱས་ནས་བྲོས། ངས་དྷལ་ཁཱར་ནེ་གྷེ་མཐུན་ཚོགས་ནས་མི་མང་གཏམ་བཤད་སློབ་ཚན་མ་བླངས་
བར་དུ། ང་གཏམ་བཤད་པ་ལེགས་པོ་བྱུང་མེད། འོན་ཏེ། དེ་ནས་ངས་
འགྱུར་བ་བཏང་པ་ཡིན། སྐབས་དེར་ང་ལ་འཛམ་གླིང་གསར་པ་ཞིག་
སྒོ་ཕྱེས། དེ་ནས་མི་མང་མདུན་དུ་གཏམ་བཤད་བྱ་རྒྱུར་ཞེད་མཁན་
རང་ཉིད་ཁོ་ན་མ་ཡིན་པ་ཤེས་བྱུང་། མི་མང་ཆེ་བ་ཞིག་ལ་མི་མང་
མདུན་དུ་གཏམ་བཤད་པར་ཞེད་སྣང་དེ་ཡོད་པ་དང་། འགའ་ཤས་འཆི་
བ་ལས་ཀྱང་ཞེད་ཀྱི་རེད་ཟེར། མི་ཚོགས་ཀྱི་མདུན་ནས་སྐད་ཆ་བཤད་
དགོས་དུས་རང་ཉིད་ལ་གདེངས་ཚོད་པ་ཆགས་ངེས་ལ། རྒྱུས་མངའ་
མེད་པའི་ཉམས་མྱོང་ཞིག་ལ་གདོང་གཏད་དུ་འཇུག་ངེས། ཁྱེད་མི་མང་
ལ་གཏམ་བཤད་པའི་ཞེད་སྣང་ལས་ཐར་བར། དོན་ཚན་གཉིས་ཡོད་
པ་ནི་གྲ་སྒྲིག་དང་སྦྱོང་བརྡར་ཡིན། མི་མང་ལ་གཏམ་བཤད་པའི་སློབ་
ཚན་བླངས་ན། ཁྱེད་ལ་མི་ཚོགས་ཀྱི་མདུན་དུ་གཏམ་བཤད་ཀྱི་གྲ་
སྒྲིག་དང་། མི་ཚོགས་མདུན་དུ་གཏམ་བཤད་ཀྱི་སྡིངས་ཆ་སྤྲོད་པས།
ཁྱེད་ཀྱི་ཞེད་སྣང་དེ་མྱུར་དུ་སྟངས་འཛིན་བྱ་ཐུབ་པ་དང་མཐའ་མར་དེ་
ལས་རྣམ་པར་རྒྱལ་ངེས་སོ། །

བསམ་བློ་ཆུང་ཆུང་གཏོང་མཚམས་འཇོག

“ཁྱོད་ནི་ནམ་ཡང་ཁྱོད་ཀྱི་བསམ་བློ་ལས་ཐོད་བརྒལ་ཅུང་ཡང་
བྱ་མི་ནུས་པས།རླབས་ཆེན་གྱི་བསམ་བློ་དག་ལ་བློ་སྦྱོང་མཛོད།” ཅེས།
སྐབས་ཤིག་ལ་དབྱིན་ཇུའི་སྲིད་སྐྱོང་མི་སྣ་བྷན་རྗ་མེན་ཌྷེ་རྫི་རེའེ་ལེ།
་ཡིས་བཤད། ཁོང་གི་བརྗོད་ཚིག་དག་
ཟབ་ཅིང་གསལ་ལ་དོན་གྱི་བརྗོད་སྙིང་ནི། རང་ཉིད་རང་གི་བསམ་བློའི་
འཆིང་རྒྱ་ལས་ཁུམ་ནས་རང་སོར་བསྡད་འདུག་པ་དེའི་དོན་མ་ཡིན་
པར། རང་ཉིད་ལས་བརྒལ་བའི་བསམ་བློ་ལ་མངོན་པར་འཇུག་རྒྱུར་
འབད་པ་བྱ་རྒྱུ། གཞན་ཡང་ཁྱེད་ཀྱི་སེམས་ཀྱི་འཇིག་རྟེན་གྱི་ནང་རོལ་
ན་རང་གཉིད་ཀྱི་འདོད་འདུན་མཐའ་དག་འགྲུབ་པར་འགོག་རྐྱེན་
བྱེད་པའི་བློ་དེ་ངོས་ཟིན་པ་དང་། འཆིང་རྒྱ་ཅན་གྱི་བསམ་བློའི་མངའ་
ཁོངས་ནས་བློ་སྦྱོང་གི་མདུན་ལམ་རྨེག་མེད་དུ་བཟོ་བའི་ཚུལ་སོགས་
ཀྱི་ངེས་ཤེས་རྙེད་པའི་སྐད་ཅིག་དེ་ལ་ཁྱོད་ཀྱིས་རང་ཉིད་ཀྱི་ཡར་རྒྱས་
དེ་མཐོང་ཐུབ་ངེས།
ངས་ཀུན་སློང་ཡར་སྐྱེད་ཀྱི་སློབ་ཁྲིད་ན “གལ་སྲིད་ཁྱེད་ཀྱི་
དམིགས་འདུན་ལ་རྩོལ་བ་བྱེད་ཀྱི་མེད་ཚེ། ཁྱེད་ཀྱི་སྐྱོན་ཆ་དེ་དག་
འཕེལ་དུ་འཇུག་གི་ཡོད།” ཅེས་མཇལ་བཅར་བ་རྣམས་ལ་བརྗོད་ཀྱི་
ཡོད། ངའི་གཅེན་པོ་རྒྱལ་སྤྱིའི་ཐོག་ཡོངས་གྲགས་ཀྱི་མིག་གི་སྨན་
པ་ཞིག་རེད། སྐབས་ཤིག་ན་ཁོང་གིས་ང་ལ་གསོ་བ་རིག་པའི་གནས་
ཚུལ་ཏེ། མིག་རབ་རིབ་ཀྱི་ནད་ནི་མིག་ནད་མེད་པའི་ཕྲུ་གུ་ཆུང་ཆུང་
ཞིག་གི་མིག་ལ་མིག་རས་ཤིག་བཀབ་ན་འབྱུང་བ་དང་། མིག་རས་དེ་
ཕར་བླངས་ཚར་སོང་ན་སྔོན་མཐོང་ཐུབ་པའི་མིག་གསལ་པོ་དེས་རྦད་
དེ་མི་མཐོང་བ་ཆགས་ཚར་བ་རེད། མིག་རས་བཀབ་པ་ཡིས་མིག་གི་
ནུས་པའི་འཕེལ་སྐྱེད་དལ་དུ་གཏང་བ་དང་ལོང་བའི་རྐྱེན་ཡོང་གི་ཡོད་
ཅེས་བརྗོད་བྱུང་། ང་ཚོ་མང་པོ་ཞིག རང་རང་གིས་བཟོས་པའི་མིག་
རབ་རིབ་ཀྱི་ནད་ཀྱིས་མནར་གྱི་ཡོད། ང་ཚོའི་མིག་མདུན་ནས། ང་ཚོ་
མིག་ལོང་དུ་འཇུག་མཁན་དང་འགྲོགས་པ། དམིགས་ཡུལ་ཆེན་པོ་
འཛིན་པར་ཞེད་པ། འཇིགས་པའི་ལས་ཀ་བྱེད་པ་སོགས་རེད། གྲུབ་
འབྲས་ནི་གཅིག་ལས་མེད། མིག་རབ་རིབ་ནད་ཀྱི་ཕྲུ་གུ་དེ་དང་གཅིག་
མཚུངས་རེད། མཐའ་མར་ང་ཚོས་ཀྱང་མཐོང་ཤུགས་བོར་ཏེ་འབྱུང་
འགྱུར་གྱི་ཉིན་མོ་དེ་དག་འགུལ་སྐྱོད་ཀྱི་ས་གཞི་མེད་པའི་གུ་དོག་གི་
གནས་ཤིག་ཏུ་སྐྱེལ། མི་ཧ་ཅང་མང་པོ་ཞིག་གིས་འཚོ་བ་ཆུང་ཆུང་
ཞིག་སྣེ་ཁྲིད་བྱེད་པ་ཙམ་དང་། ང་ཚོ་མི་ཧ་ཅང་མང་པོ་ཞིག་ལོ་བརྒྱད་
ཅུ་ཐོག་ཏུ་དུར་སྦས་བྱེད་ཀྱི་ཡོད་ཀྱང་ལོ་ཉི་ཤུ་སོན་པ་ནས་འདས་པོ་
ཞིག་དང་ཀུན་ནས་མཚུངས། བཀག་འགོག་ལ་ཁས་ལེན་མི་བྱེད་པའི་
མི་ཞིག་ནི་ཅི་གང་ནས་བཀག་སྡོམ་བྱེད་མི་ཐུབ་པ་དེ་དྲན་དགོས། མི་
མང་ཤོས་ཤིག་དངོས་ཡོད་ཀྱིས་ལས་ཀ་མ་བྱུང་བ་མིན། ཁོང་ཚོས་རྩོལ་
བ་མི་བྱ། ཁྱེད་ཀྱི་དམིགས་ཡུལ་ནས་རྒྱབ་ཏུ་འཐེན་བྱེད་ཀྱི་སྐྱོན་ཆ་
མང་ཆེ་བ་ཞིག་རང་ཉིད་བཟོས་པ་ཞིག་རེད། དེ་བས “བསམ་བློ་ཆུང་
ཆུང” གི་འཆིང་སྒྲོག་དེ་དོར་ནས་འཕོ་འགྱུར་ཞིག་བཟོ་བར་དམིགས་
ཡུལ་ཆེན་པོ་འཛིན་པ་དང་། ལས་དོན་མ་འགྲུབ་པ་ནི་ཁྱེད་ཀྱི་གདམ་
ག་ཞིག་མིན་པས། དེ་ངོས་ལེན་བྱ་བའི་སྙིང་སྟོབས་ཡོད་དགོས། “བྱ་བ་
དག་ཁག་པོ་ཡོད་ཀྱང་ང་ཚོས་བསྒྲུབ་མི་ཐུབ་པ་མིན། ང་ཚོས་སྒྲུབ་མ་
ཐུབ་པར་བརྟེན་ཁག་པོར་འགྱུར།” ཞེས་སན་ནེ་ཁཱ་ཡིས་
དཔྱད་ཡོད།

འགྱུར་བ་གཏོང་མི་ཐུབ་པའི་དངོས་པོར་སེམས་ཁྲལ་མ་བྱེད།

ངས་རང་ཉིད་ཀྱི་མི་ཚེ་ནས་དཀའ་ཁག་གདོང་ལེན་བྱེད་སྐབས།
རེན་ཧོལ་ཌྷི་ནེའེ་བྷོར་ལགས་ཀྱིས་
བརྩམས་པའི་ཞི་ལྷིང་གི་སྨོན་ཚིག་སྟེ། “དཀོན་མཆོག་ལགས། ང་ཚོས་
འགྱུར་བ་གཏང་མི་ཐུབ་པའི་ཆོས་དེ་ཞི་འཇམ་གྱིས་ངོས་ལེན་བྱ་ཐུབ་
པ༑ འགྱུར་བ་གཏོང་དགོས་པའི་ཆོས་དག་འགྱུར་བ་གཏང་བའི་སྙིང་
སྟོབས། དངོས་པོའམ་ཆོས་གཅིག་ནས་གཅིག་ལ་དབྱེ་བ་འབྱེད་ཐུབ་
པའི་ཤེས་རབ་ཀྱི་བྱིན་མཐུ་གནང་རོགས།” ཅེས་པ་འདི་ལ་ཁ་ཡང་
ཡང་ཕྱོགས་ཀྱི་ཡོད། ཁེ་ལས་འགན་འཛིན་པ་ཞིག་གིས།ངས་མགོ་ཁྲིད་
སློབ་ཁྲིད་ཀྱི་ལས་རིམ་དུ་བེད་སྤྱོད་བྱས་པའི་འདུལ་སྦྱོང་ཞིག་ཏུ་བསྐྱོད་
དུས། ཁོང་གི་སེམས་ཁྲལ་གྱི་བརྒྱ་ཆ54ནི་རྩ་བ་ནས་མི་ཡོང་བའི་
དངོས་པོ་དང་། བརྒྱ་ཆ26ནི་འགྱུར་བ་མི་ཐུབ་པའི་འདས་པའི་བྱ་སྤྱོད།
བརྒྱ་ཆ8ནི་དོན་དམ་གྱིས་ཁོང་ལ་སྙིང་པོ་མེད་པའི་གཞན་གྱི་བསམ་
ཚུལ། བརྒྱ་ཆ4ནི་དཀའ་ངལ་སེལ་ཚར་བའི་སྒེར་གྱི་འཕྲོད་བསྟེན་གྱི་
གནད་དོན་ལ་སེམས་འཁུར་བྱས་པ་སོགས་ཡིན་པས། སེམས་འཁུར་
བྱས་པའི་དངོས་ཡོད་ཁོང་གི་དམིགས་གཏད་ཀྱི་རིན་ཐང་ལྡན་པའི་
གནད་དོན་གྱི་བརྒྱ་ཆ6ལས་མི་འདུག་ཅེས་བཤད་བྱུང༌།ངོ་རྟགས་ཆོད་
པ་འདི་ཡིས། ཁོང་གིས་གང་ཡང་བྱེད་མ་ཐུབ་པའི་སེམས་ཁྲལ་ལམ་
ཁོང་གི་ནུས་པ་ཆ་ཚང་འཕྲོ་བརླག་གི་རྩ་བ་དེ་དག་བཞུད་དུ་འཇུག་སྟེ།
ཁོང་གི་དཀའ་རྙོག་གི་བརྒྱ་ཆ94སེལ་ཡོད།

གོམ་པ་ཇི་ལྟར་སྤོ་དགོས་པར་སྦྱོངས།

ལོ་ངོ་བཅུ་ཙམ་གྱི་གོང་དུ་ངའི་ཨ་ཕས་སྦྲག་ཐོག་ནས་ཡི་གེ་ཐུམ་
པོ་ཞིག་བསྐུར་བ་ང་ལ་འབྱོར་བྱུང་། འདིའི་ནང་དུ་རལ་ཚར་བའི་དཔེ་
དེབ་རྙིང་པ་ཞིག་དང་ཕྱི་གཡོག་གི་ནང་ངོས་སུ་གཤམ་གྱི་ཡི་གེ་འདི་
བྲིས་འདུག
“བརྩེ་བའི་རོ་བྷེན།
དུས་ཚོད་ཁ་ཤས་ཀྱི་གོང་དུ་ངས་ལག་བརྒྱུད་ཀྱི་དཔེ་དེབ་ཚོང་
ཁང་ནས་འདི་བླངས་པ་ཡིན། དཔེ་རིན་གྱི་དངུལ་ནི་ཧ་ཅང་ཉུང་ཉུང་
རེད། འོན་ཀྱང་འདིའི་རིན་ཐང་ཧ་ལས་པ་ཆེ། ངས་འདི་བཀླགས་ནས་
སྤྲོ་བ་ཆེན་པོ་བྱུང་བས་ཁྱེད་ལའང་དེ་བཞིན་ཡོང་བར་སྨོན།
བརྩེ་བའི་ཨ་ཕས།”
འདི་ནི་ཕྱི་ལོ1946ལོར་པར་བསྐྲུན་བྱས་པ་དང་། “མི་ཚེར་ཇི་
འདོད་ཡིད་བཞིན་འགྲུབ” ཅེས་དེབ་མིང་བཀོད་འདུག ངའི་རྩོམ་རིག་
ཤེས་བྱའི་དཔེ་ཁང་གི་རྒྱུ་ནོར་དང་རང་ཕན་དཔེ་དེབ་ཅིག་ཡིན། མི་
ཚེ་ལེགས་བཅོས་སྐོར་ལ “ཡར་ལངས་ཏེ་འཚོ” དང “ཡུན་དུ་འཚོ་
བའི་ལས་དོན།” “ཉིན་ཞིག་གི་ཆུ་ཚོད་ཉེར་བཞིར་ཇི་ལྟར་འཚོ་” ཞེས་
བརྗོད་གཞི་འཁོད་པའི་རྩོམ་ཡིག་ཐུང་ཐུང་དག་ལ་སླེབས་ཡིན་པས།
དེས་གནང་བའི་སློབ་གསོ་ནས་ལོ་ངོ་དེ་དག་གི་རིང་དུ་འཕེལ་སྐྱེད་
བྱུང་། འདི་ནི་དངོས་ཡོད་ཀྱི་རིན་ཐང་བྲལ་བའི་བདག་དངོས་ཤིག་
རེད། ཉེ་ཆར་གྱི་ཆར་ཞོད་ཆེན་པོའི་ཉིན་ཞིག་ལ་ངས་དཔེ་དེབ་དེ་ཚུར་
བླངས་ཏེ་སློབ་ཚན་སྣ་ཚོགས་ཁ་ཕྱེས་ནས “རྐང་ཐང་ལ་ཇི་ལྟར་འགྲོ་
དགོས” ཞེས་མགོ་བརྗོད་ཅིག་འདི་ན་འདུག འདིའི་ནང་དུ་རྩོམ་པ་པོ་
ཨ་ལན་ཌྷེ་ལྦའེ་ཡིས་གང་ཟག་ཞིག་རྐང་ཐང་འགྲོ་
བའི་བརྒྱུད་རིམ་ནས་ཆེས་ལེགས་ཤོས་ཅི་ཞིག་ཐོབ་ཡོང་ཞེས་བཤད་
འདུག
དང་པོ། རྐང་འགྲོས་འདི་ཉིད་ཀྱི་མཛེས་སྡུག་ན་ཁྱེད་རང་ཐིམ་སྟེ་
འགྲོ་བ་ལས། རྐང་འགྲོས་ཤིག་ལ་དམིགས་ཡུལ་ངེས་ཅན་ཞིག་ཡོད་
མི་ཉན། གཉིས་པ། རྐང་འགྲོས་ཐོག་ཁྱེད་ཀྱི་ལྷན་དུ་སེམས་ཁུར་རྩ་བ་
ནས་འཁྱེར་མི་ཉན། གལ་སྲིད་ཁྱེད་ཀྱིས་དེ་དག་རྒྱུད་དུ་འཁྱེར་ཚེ་གོམ་
འགྲོས་ཀྱི་བརྒྱུད་དུས། ཁྱེད་ཀྱི་སེམས་ན་རྩ་བ་ཟབ་ཏུ་རྒྱས་འགྲོ་བས་
སེམས་ཁྲལ་དེ་དག་ཁྱིམ་དུ་ཞོག མཐའ་མཇུག་ཆ་ཚང་རྟོགས་པ་བྱོས་
ཏེ༑ མཐོང་རྒྱ་དང་། སྒྲ། དྲི་མ་སོགས་ལ་དོ་སྣང་ཡག་པོ་བྱེད་པའི་སྦྱོང་
བརྡར་སྤྲོད་པ་དང་། ལྕང་སྡོང་སྟེང་གི་ལོ་མའི་བཟོ་དབྱིབས་སློབ་སྦྱོང་
བྱེད་པ། སྤྲིན་པའི་མཛེས་སྡུག་དང་མེ་ཏོག་གི་དྲི་ཞིམ་སོགས་ལ་བརྟག་
ཞིབ་བྱེད་པ། “གང་ལྟར། གང་ཟག་ཞིག་གིས་འདི་ལ་བལྟ་བ་དང་དྲི་མ་
སྣོམ་པ། འདི་ཡི་ཁྱད་ཆོས་ཚོར་བ། འདི་དང་ལྷན་དུ་གཅིག་པུར་བསྡད་
པ་སོགས་ཀྱི་གོ་སྐབས་ཐོབ་ཚེ་འཛམ་གླིང་འདི་བཟོད་མི་ཐུབ་པ་ཞིག་
མིན། འཛམ་གླིང་ལ་རྒྱུས་ལོན་དང་། མིག་འཕྲུལ་ལྟ་བུའི་བདེ་སྐྱིད་ཀྱི་
བསྐྱར་གསོ།ཁྱེད་ཕྲུ་གུ་ཞིག་ཡིན་དུས་ཀྱི་ཚོར་བའི་ངོམ་མཚར་སོགས་
ནི་གོམ་འགྲོས་ཀྱི་དམིགས་འདུན་ཡིན།” ཞེས་ཁོང་གིས་མཇུག་སྡོམ་
བྱས་ཡོད།

ཁྱེད་ཀྱི་མི་ཚེའི་ལོ་རྒྱུས་བསྐྱར་འབྲི་བྱོས།

མདུན་སྐྱོད་བྱེད་པར་དུས་ཚོད་ཀྱི་སྐོར་ལ་ཆེས་ངོ་མཚར་གྱི་བྱ་བ་
ཞིག་ནི་འདི་ཆུད་ཟོས་སུ་མི་གཏང་བ་དེའོ། །འདས་པའི་རིང་དུ་ཁྱེད་
ཀྱིས་དུས་ཚོད་ཇི་ཙམ་འཕྲོ་བརླག་བཏང་ཡོད་ན་མི་སྐྱོན། འདིས་ཁྱོད་
ཀྱི་ཡོང་འགྱུར་གྱི་དུས་ཚོད་རེ་རེ་དེ་ཕུལ་དུ་བྱུང་བ་དང་། ཆུད་ཟོས་མི་
འགྲོ་བ། འདི་ལེགས་ཤོས་ཀྱིས་སྤྱོད་པར་ཁྱེད་ལ་གྲ་སྒྲིག་གི་ཕན་ཐོག་
ཡོང་། འདས་པའི་རིང་དུ་ཁྱེད་ལ་ཅི་ཞིག་བྱུང་ཡོད་ཀྱང་མི་སྐྱོན། ཁྱེད་
ཀྱི་མ་འོངས་པར་དྲི་ནོག་མེད། ཐོ་རངས་ཤར་ཐེངས་རེར་འདིའི་མཉམ་
དུ་དེ་མཚུངས་ཀྱི་མི་ཚེ་གསར་པ་ཞིག་མགོ་འཛུགས་ཀྱི་གོ་སྐབས་
ཁྱེར་ཡོང་། གལ་སྲིད་ཁྱེད་ཀྱིས་དེ་གདམ་ཚེ། སང་ཉིན་ནི་ཞོགས་པ་
སྔ་པོར་ལངས་པ། དཔེ་ཀློག་མང་བ། ལུས་སྦྱོང་། ལྟོ་ཟས་ལེགས་པོ་
བཟའ་བ། སེམས་ཁུལ་མི་བྱེད་པ་བཅས་ཀྱི་ཉིན་མོ་ཡོང་ཐུབ། “སྐབས་
གང་འདྲ་ལ་རང་ཉིད་ཀྱི་ཕུགས་བསམ་མངོན་འགྱུར་ཡོང་བར་མགོ་
འཛུགས་དགོས་པ་དང་། དེ་མཚུངས་སུ་སྐབས་གང་ལ་དེ་འདེམས་
དགོས་སམ།” ཞེས་རྩོམ་པ་པོ་ཨ་ཤི་ལེའེ་བྷི་རེ་ལེན་ཋི་ཡིས་བརྟག་ཡོད། ཁྱེད་ཀྱིས་དུས་དེབ་ཅིག་ཁ་ཕྱེ་ནས་
ཤོག་བུ་སྟོང་པ་ཡོད་སར་ཁྱེད་ཀྱི་མི་ཚེའི་ལོ་རྒྱུས་བསྐྱར་འབྲི་བྱས་ན་
སུས་ཀྱང་མི་ཆོག་ཅེས་བཀག་མཁན་མེད། སྐབས་དེ་ཉིད་ལ་ཁྱོད་རང་
དགའ་བའི་ཁ་ཕྱོགས་ལ་གཞིགས་ཏེ་བློ་སྒོ་ཕྱེ་བའི་ཐག་བཅད་བྱ་
ཆོག་ལ། ནང་གི་གཤིས་བརྒྱུད་ལ་འགྱུར་ལྡོག་གཏང་བ། མཐའ་སྡོམ་
གསར་པ་ཞིག་བསྐྲུན་ཆོག་པ་སོགས་སོ། །རེད་དེ་དྲི་གཞི་ཞིག་ཡོད་
པ་ནི། ཁྱོད་ཀྱིས་དེ་ལྟར་བསྒྲུབ་ངེས་སམ་ཞེས་པ་དེ་རེད། གང་ལྟར་
ཤེས་དགོས་པ་ཞིག་ཡོད་པ་ནི། ཕུགས་བསམ་འཚོལ་སྙེག་ལ་ནམ་
ཡང་འཕྱི་སོང་འདུག་ཟེར་བ་ཞིག་མེད་དོ། །

སྡོང་བོ་ཞིག་འདེབས་འཛུགས་བྱོས།

གནའ་བོའི་ཤར་ཕྱོགས་ཀྱི་བསམ་བློར་གཞིགས་ན། འདོད་
འཇོའི་མི་ཚེ་ཞིག་འཚོ་བར་ཁྱེད་ལ་ངེས་པར་དུ་དགོས་པ་གསུམ་ནི།
བུ་ཞིག་ཡོད་པ་དང་། དཔེ་དེབ་ཅིག་འབྲི་བ། སྡོང་བོ་ཞིག་འཛུགས་པ་
སོགས་རེད། གལ་སྲིད་འདི་བྱུང་ཚེ་ཁྱེད་འཆི་ཤུལ་ན་ཡུན་དུ་གསོན་
བའི་མཛད་རྗེས་གསུམ་ཡོད་སྙམ་སྲོལ་ཡོད། མི་ཚེ་བདེ་སྐྱིད་ལྡན་པ་
དང་ཆ་ཚང་བ་ཞིག་གི་ཕྱིར་དུ། གཞན་ཡང་ཆ་རྐྱེན་མང་པོ་ཞིག་ཡོད་
པས་ སྡོང་བོ་
འཛུགས་པའི་བསམ་བློ་ནི་རྩེ་ཕུད་ཅིག་ཡིན། མྱུ་གུ་ནས་སྡོང་བོར་
འཚར་བར་ལྟ་བ་དེ་ཁྱེད་ཀྱི་ཉིན་རེའི་བགྲོད་ལམ་དང་། རང་བྱུང་
ཁམས་ཀྱི་གནས་སྟངས་ལ་སྦྲེལ་ཡོད། སྡོང་བོ་འཚར་བ་དང་རྒས་པ་
བཞིན་གྱི་ཁྱེད་ཀྱི་སྒེར་གྱི་མི་ཚེའི་བགྲོད་ལམ་དང་འགྲོ་བ་མིའི་ངོ་
བོར་ཐོག་མར་འཚར་ལོངས་ལ་རྟགས་བརྒྱག་ཐུབ། གལ་སྲིད་ཁྱེད་
ལ་ཕྲུ་གུ་ཡོད་ཚེ་ཁྱེད་ཀྱིས་ཁོང་ཚོ་ནས་གཅིག་གི་མིང་ཐོག་ཤིང་སྡོང་
ཞིག་འཛུགས་རྒྱུ་དྲན་གྱི་རེད། ཁོང་ཚོ་འཚར་ཡོང་བས། ཁྱེད་ཀྱིས་ཤིང་
སྡོང་གི་གཞུང་རྟ་སྟེང་དུ་ལོ་ཚོད་འདྲ་མིན་གྱི་རྟགས་བརྒྱབ་ཏེ་ཉག་མ་
བརྐོ་ཆོག སྡོང་བོ་རེ་རེ་མི་ཚེའི་རིམ་པ་མི་འདྲ་བར་གསོན་པའི་ལོ་
རྒྱུས་རེ་ཆགས་ཀྱི་ཡོད། ཁྱེད་ཀྱི་ཁྱིམ་ཚང་ནས་ཕྲུ་གུ་རེ་ལ་ཤིང་སྡོང་རེ་
འཛུགས་པ་ནི་ཁྱེད་ཀྱི་ཕྲུ་གུས་ལོ་ངོ་མང་པོ་ཞིག་ཡོང་རྒྱུ་ཡོད་པ་དྲན་
སོས་པའི་བརྩེ་སེམས་ཀྱི་བྱ་བ་རྣམ་དཔྱོད་ལྡན་པ་དང་རླབས་ཆེན་
ཞིག་ཡིན།

ཞི་འཇགས་ཀྱི་གནས་ཤིག་འཚོལ།

མི་ཚང་མར་ལྷོད་པོ་དང་ཁུ་སིམ་གྱི་གནས་སམ “ལྷིང་འཇགས་
ཀྱི་གནས” ཤིག་དགོས་རྒྱུ་རེད། ཐུན་མིན་གྱི་གནས་འདི་ཡིས་ཁྱེད་
ལ་སེམས་ངལ་ཀྱི་འཇིག་རྟེན་ཁྲོད་ཞི་བདེའི་གནས་ཤིག་ཕུལ་ཡོང་།
འདི་ནི་ཁྱེད་ཀྱི་དུས་ཚོད་དང་། ནུས་ཤུགས།དོ་སྣང་སོགས་དགོས་པའི་
ཉིན་རེའི་བྱེད་སྒོ་དག་གི་སྣོན་ཤུགས་ལས་སྐྱབས་འཚོལ་སའི་གནས་
ཤིག་ཡིན། ཁྱེད་ཀྱི་ལྷིང་འཇགས་ཀྱི་གནས་ནི་ཅོག་ཙེ་ཞིག་གི་སྟེང་ལ་
གསར་དུ་བཏུབ་པའི་མེ་ཏོག་ཡོད་པའི་གནས་ཆུང་ཆུང་རེ་ཆོག དཔེར་
ན་བེད་མེད་དུ་ལྷག་པའི་ཉལ་ཁང་ཞིག་གམ་ཁང་པ་ཞིག་གི་གྲུ་ཟུར་
ལས་རྒྱས་སྤྲོས་མི་དགོས་ཁྱེད་ཀྱི་དགའ་ཕྱོགས་ཀྱི་ལྡུམ་རྭ་ན་ཤིང་གི་
རྐུབ་སྟེགས་ཤིག་གིས་ཀྱང་ཁྱེད་ལ་ཞི་བདེའི་གནས་ཤིག་འབུལ་ཐུབ།
ཁྱེད་ཀྱིས་ཁེར་གནས་ཀྱི་དུས་ཤིག་དགོས་པ་ཚོར་ཚེ། གནས་འདི་ལ་
ཕེབས་ཏེ་བྲེལ་འཚུབ་ཀྱི་དུས་སུ་སྣང་མེད་ཤོར་སླ་བའི “ནང་གི་འཕེལ་
རྒྱས” ཀྱི་བྱེད་སྒོ་དེ་དག་སྤེལ། དེར་ཉིན་དེབ་འབྲི་བ་དང་སྙན་པའི་
དམངས་ཁྲོད་ཀྱི་གླུ་གཞས་ཀྱི་ཚན་པ་རེར་ཉན་པ། མིག་བཙུམ་ཏེ་ཉིན་
འདིའི་རང་བཞིན་ཡིད་ལམ་དུ་འཆར་བ། རྟག་ཏུ་ཁྱེད་ཀྱི་ཨ་མས་འོས་
སྦྱོར་བྱས་པའི་དཔེ་དེབའམ། གནས་ལུགས་ཀྱིས་ཕྱུག་པའི་དཔེ་དེབ་
དེ་ཟབ་ཀྱིས་བཀླག་པ། ཡང་ན། སྐར་མ་སུམ་ཅུ་ཙམ་གྱི་རིང་དུ་བྱ་བ་
ཅི་ཡང་མ་བསྒྲུབས་ནས་ཁ་རོག་སྡོད་པ་དང་དབེན་གནས་འཛིན་
པའི་ནུས་མཐུ་བསྐྱར་གསོ་བྱེད་པ། ཁྱེད་ཉིད་ཀྱི་ཆེད་དུ་དུས་ཚོད་ཏོག་
ཙམ་གཏོང་བ་ནི་རང་འདོད་ཀྱི་བྱ་བ་ཞིག་མིན། ཁྱེད་ཀྱི་ནང་འཇོག་
གི་གནས་དེ་སླར་གསོ་བྱེད་པ་དེས། ཁྱེད་ཀྱིས་གཞན་ལ་དགོས་མཁོ་
བསྟེར་ཐུབ་པ། བྱ་བ་བསྒྲུབ་ཐུབ་པ། གཞན་གྱི་སླད་དུ་གནས་ཐུབ་པ་
བཅས་སོ། །ཁྱེད་ཀྱི་ཤེས་པ་དང་བླ་སྲོག་སྐྱོང་བར་དུས་ཚོད་བཏང་བ་
ཡིས་ཁྱེད་རང་སྙོམ་པོ་དང་། སྤྲོ་ཤུགས། གཞོན་ཤ་དོད་པོ་སོགས་ཀྱིས་
བསྲུང་ཐུབ། “གཞོན་ཤ་ནི་མི་ཆེའི་དུས་ཚོད་ཀྱི་ཐེམ་སྐས་ཤིག་མིན།
འདི་ནི་སེམས་ཁམས་ཆགས་ཚུལ་ཞིག་ཡིན། མི་རྣམས་ཀྱིས་ལེགས་
ཕྱོགས་ཀྱི་ཆོས་དག་དོར་ཏེ། གཞོན་པའི་རིག་ཚོར་རྒས་སུ་འཇུག ལོ་
ཟླས་སྐྱི་ལྤགས་ལ་གཉེར་མ་འདིང་པ་བདེན་ཡང་། སྤྲོ་སྣང་དོར་བས་
རྣམ་ཤེས་གཉེར་མས་འཁུམ་དུ་འཇུག” ཅེས་ཧྥེལ་ལན་གྱིས་བརྗོད་པ་བཞིན་རེད། སྐྱི་ལྤགས་ལ་གཉེར་མ་ལོ་ཡིས་
འདིང་། འོན་ཀྱང་སྤྲོ་སྣང་དོར་བ་ཡིས་བླ་སྲོག་གཉེར་མས་འཁུམ་དུ་
འཇུག ཁྱེད་ནི། ཁྱེད་ཀྱིས་བཟུང་བའི་དོགས་པ་དང་། ཞེད་སྣང་། ཡི་
མུག་ཇི་བཞིན་གྱི་རྒན་པོ་ཡིན་པས། གཞོན་ཤ་བཟུང་བའི་ལམ་བུ་ནི་
ཁྱེད་ཀྱི་ཡིད་ཆེས་ཀྱིས་གཞོན་པ་འཛིན་པའོ། །ཁྱེད་རང་ཉིད་ཀྱི་གདེང་
ཚོད་གཞོན་པ་དང་།རེ་བ་གཞོན་པ་ཟུངས།

པར་མང་ཙམ་རྒྱོབས།

མི་ཚེ་ནི་རིན་ལྡན་གྱི་འཚོ་བ་ཞིག་རེད། དེ་བས་མི་ཚེ་ནི་རིན་
ལྡན་གྱི་ཟིན་ཐོ་ཞིག་རེད། གྲོགས་པོ་ཞིག་གིས་ང་ལ་ཉེ་ཆར་གུང
གསེང་སྐབས་སུ་དབུགས་རྔུབ་པའི་མཐོང་རྒྱ་དང་། ཡང་ན་ཡི་ཤུ་ཡི་
རོལ་དབྱངས་སྤྲོ་སྟོན་ལ་ཁོང་གི་ཕྲུ་གུས་དགོད་བྲོ་པོ་བཟོས་པ། ཡང་ན་
ཁོང་དང་འཕྲད་པའི་གྲགས་ཅན་མི་སྣ་སོགས་ཀྱི་སྐོར་རྟག་ཏུ་བརྗོད།
“ཁྱེད་ཀྱིས་འདི་དག་བརྙན་ལམ་ནས་མཐོང་སོང་ངམ།” “ངས་པར་
རིས་རྣམས་ལ་བལྟ་འདོད་བྱུང་།” ཞེས་ངས་དྲིས་ཡིན་པས། “ཐེངས་
རྗེས་མ།” “ངས་མིང་ཐོ་གསར་པ་ཞིག་སྒྲིག་པའི་དུས་ཚོད་རག་མ་
བྱུང་། ཡིན་ཡང་ངས་ཚོད་ལྟ་ཞིག་བྱས་ཏེ་ཁྱེད་ལ་ཅི་ཞིག་བྱུང་ཡོད་པ་
འགྲེལ་དུ་འཇུག” ཅེས་ལན་བརྒྱབ་བྱུང་། པར་རིས་ཤིག་ནི་ངོ་མ་མིང་
ཚིག་སྟོང་གི་རིན་ཐང་ཡོད། འདྲ་པར་ལེན་པ་དང་ཆེས་རླབས་ཆེན་གྱི་
དྲན་རྟེན་རྣམས་ཐོ་འགོད་བྱེད་པ་ནི། ལོ་ངོ་མང་པོ་ཕྱིན་ཡང་དེ་དག་
ང་ཚོས་བསྐྱར་དུ་གསོན་ཐུབ་པ་དེ་ཡིན། ང་ཆུང་དུས་སུ། ངའི་ཨ་ཕས་
རྟག་ཏུ་ཁྱིམ་ཚང་གི་འདྲ་པར་ལེན་སྲོལ་ཡོད། ཁྱིམ་ཚང་གི་སྤྲོ་སྐྱིད་
ཡིན་ཡང་རུང་། ཐེངས་དང་པོར་ངས་ཁོང་གི་རླངས་འཁོར་གཏོང་
རུང་། གྲོགས་པོ་རྣམས་ཀྱི་ལྷན་དུ་མཉམ་འཛོམས་སྟབས་བདེ་སོགས་
ལ་ཁོས་འདྲ་པར་ལེན། རྒྱུན་དུ་ཁོང་གིས་པར་མིག་ལ་འཛུམ་སྟོན་ལལབ་
དུས་ངས་བཟོད་མ་ཐུབ་པར་མགྱོགས་པོར་བླངས་རོགས་ཀྱི་རེ་བསྐུལ་
ཞུ་ལ། “ཨ་ཕ་ཁྱེད་ཀྱིས་འདྲ་པར་མང་པོ་ལེན་དགོས་ཀྱི་མ་རེད།” “དེ་
དག་ཆ་ཚང་གི་ང་ཚོས་ཅི་བྱེད་དགོས་ཀྱི་རེད” ཅེས་ལབ་ཀྱི་ཡོད།
དེ་དག་ཧ་ཅང་གི་མགྱོགས་པོ་ཕྱིན་ཚར་འདུག་པས། ད་ལྟ་ངས་དེ་དག་
གི་ཅི་བྱེད་དགོས་ཤེས་ཀྱི་འདུག དེ་དག་ནི་པར་མཛོད་དུ་བཞག་འདུག་
པས། དེ་ང་ཚོའི་མི་ཚེའི་བགྲོད་ལམ་གྱི་སྒྲུང་གི་ཟུར་ཞིག་གྲུབ། དེ་དག་
གིས་ངའི་ཕྲུ་གུ་རྣམས་ལ་དགའ་སྣང་མཐའ་མེད་སྟེར་བ་དང་།ང་ཚོ་ལ་
མཚོན་ན་གལ་ཆེན་ཡིན་པའི་ང་ཚོ་ནང་མི་རྣམས་ལ་བྱ་བ་ཆུང་ཆུང་
དེ་དག་ཕྱིར་འདང་རྒྱག་པའི་ཁ་ཕྱོགས་ཤིག་འབུལ་གྱི་ཡོད། པར་རིས་
མང་ཙམ་ལེན་པ་དང་ཁྱེད་ཀྱི་མི་ཚེའི་དུས་ཚོད་ལེགས་ཤོས་རྣམས་
ཐོ་འགོད་གྱིས། འཛམ་གླིང་འདིས་གནང་བའི་བདེ་སྐྱིད་ལ་ཆེ་བསྟོད་
དང་།ཁྱེད་ངུ་བཅུག་པའི་གནས་སྟངས། ཁྱེད་དགོད་བཅུག་པའི་གནས་
སྟངས་སོགས་ཀྱི་པར་རིས་རྣམས་བསྡུས། ཁྱེད་འགྲུལ་བཞུད་དུ་ནམ་
ཞིག་ལ་སོང་ཡང་རླངས་འཁོར་རམ་དོས་ཆས་ནང་དུ་པར་ཆས་རེ་
ཁྱེར། ལོ་ངོ་མང་པོ་ནས་ད་ལྟ་བར་གྱི་པར་མཛོད་དུ་བསྐྱོད་ཚེ་ཁྱེད་ཉིད་
ཧ་ལས་དགོས་པའི་ཚོར་བ་སྐྱིད་པོ་སླེབས་ཐུབ།

ཉེན་ཁ་ལ་འཇུག་ཐུབ་མཁན་ཞིག་བྱོས།

དགེ་རྒན་རི་བོར་འཛེགས་པ། ཁེ་ལས་པ་རླུང་བུ་ཚ་པོའི་སྒང་བུར་
འཕུར་བ།རྨོ་རྨོ་རྣམས་རྒྱང་སྐྱོད་བང་འགྲན་ལ་ཞུགས་པ།ཁྱིམ་ལས་པ་
ཚོས་ལག་སྟོང་དྲག་རྩལ་ (ཐོག་མར་ཉི་ཧོང་ནས་དར་བའི་
རང་སྲུང་གི་དྲག་རྩལ་ཞིག)འཁྱེར་བ།ང་ཚོའི་མི་ཚེ་འཆར་ཅན་གྱི་བྱེད་
སྒོ་རང་བཞིན་ཅན་དུ་ཇི་ཙམ་འབད་ཚེ། དེ་ཙམ་གྱིས་ང་ཚོས་དེ་དག་
དངོས་འབྲེལ་གྱི་ཉེན་སྐྱོད་ཡིས་བསྐོང་དགོས། ང་ཚོའི་དམིགས་གཏད་
ཆེད་དུ་འཁུར་འགན་ཇི་ཙམ་སློང་ཚེ། ང་རྒྱལ་ཁེངས་དྲེགས་ཀྱི་འཆིང་
སྒྲོག་དོར་བ་དང་ང་ཚོའི་སེམས་པར་དཔའ་སྟོབས་ཀྱི་རྩོལ་གཞི་གསར་
པར་ལྡིང་བ། “ཁོང་གི་མི་ཚེའི་དུས་ཚོད་ཐུང་ཐུང་རེའང་ཆོ་འཕྲུལ་དང་
ཡ་མཚན་ཅན་ཡིན་པའི་བདེན་ལུགས་དེར། ཁྱོད་རང་ཆུ་ཚོད་དང་ལོ་
ཐོ་སོགས་ཀྱིས་ལོང་དུ་མ་འཇུག” ཅེས་དབྱིན་ཇིའི་སྒྲུང་རྩོམ་པ་ཝལ་
སི་ ཡིས་བྲིས་ཡོད། ཁྱེད་རང་ཉིད་ཀྱི་མི་ཚེའི་གསང་
བ་དེ་ཉིད་དང་ཡ་མཚན་སོགས་ལ་ཟབ་ཏུ་སྦྲེལ་བར། སྐབས་ཤིག་ལ་ཕྲུ་
གུས་ཤེས་པ་བཞིན། ཁྱེད་ཀྱི་ཉེན་ཁའི་བླ་སྲོག་དེ་བསྐྱར་གསོ་བྱ་དགོས།
འཇིག་རྟེན་འདིའི་འཆར་ཅན་གྱི་བྱེད་སྒོ་ལ་ནུས་ཤུགས་དང་དགའ་
སྣང་གི་ཚོར་བ་ཆེན་པོ་ཞིག་ཡོང་བར་རྩོལ་གཞི་བཅུ་གཉིས་ཀྱི་ཐོ་
ཡིག་ཅིག་བཟོ་བ་དང་། ལོ་རྗེས་མའི་ཕྱིར་དུ་དེ་དག་ནས་ཟླ་བ་རེ་ལ་རེ་
རེ་འབད་བརྩོན་བྱ་དགོས། འདི་ལྟ་བུའི་རྩོལ་བ་ནི་ཁྱེད་ཀྱི་འཚོ་བའི་ཁ་
ཕྱོགས་སླར་སྐྲུན་གྱི་ལམ་བུ་ནུས་ལྡན་ཞིག་ཡིན།

ཁྱེད་ཉིད་ཁྱིམ་དུ་མ་ལོག་གོང་གནོན་ཤུགས་ཚར་གཅོད་བྱོས།

ང་ཚོ་མང་ཆེ་ཞིག་ལས་ཁུངས་ནས་གནོན་ཤུགས་དང་སེམས་
ངལ་ཆེ་བའི་ཉིན་ཞིག་བསྐྱེལ་རྗེས་བློ་ངར་ཞུམ་ནས་ཁྱིམ་དུ་ལོག་ཡོང་
གི་ཡོད། ང་ཚོས་ལས་རོགས་རྣམས་དང་ཚོང་ཤག་སོགས་ལ། ཡོད་
པའི་ལེགས་ཤོས་དེ་དག་སྤྲད་ཡོད་ཀྱང་། ཡིད་སྐྱོ་བ་ཞིག་ནི།ང་ཚོའི་
ཆེས་བརྩེ་བའི་མི་དག་དེ། ཕ་མ་དང་། བུ་ཕྲུག བཟའ་ཟླ་སོགས་ལ་ཅི་
ཡང་སྤྲོད་རྒྱུ་ལྷག་མེད། ང་ཚོ་ནི་མི་ཚེ་ཡི་དམག་འཁྲུག་མཇུག་བསྡུས་
མ་ཐག་པའི་འཐབ་འཛིང་པ་རྣམས་དང་མཚུངས་པར། ངལ་དུབ་
ཀྱིས་མནན་པས།བདེ་ཞིང་སྐྱིད་པའི་རྐུབ་སྟེགས་ཀྱི་ཕྱོགས་སུ་སྙེག་
ཅིང་།ང་ཚོའི་ཞི་ལྷིང་སླར་གསོ་མ་བྱུང་བར་དུ་གཅིག་པུར་སྡོད་དུ་ཆུག་
ཅེས་ཁྱིམ་མི་ཚོར་བཀའ་གཏོང་གི་ཡོད། ཁྱེད་རང་ཁྱིམ་སྒོ་ནས་ནང་དུ་
མ་འཛུལ་གོང་། ཕྱི་ནས་བློ་ལྷོད་དུ་འཇུག་པར་སྐར་མ་བཅུ་ཙམ་ལོངས་
དང་། འདིས་ཁྱེད་ཀྱི་གོང་གི་འཆར་ཅན་གྱི་བྱེད་སྒོའི་ཆ་ཤས་རྣམས་
སྤང་བར་རོགས་ཕན་བྱ་ངེས། ལས་ཀ་སྐྱུར་བ་དང་། རླངས་འཁོར་
བཏང་ཏེ་བྲེལ་འཚུབ་ངང་ཁྱིམ་དུ་འགྲོ་བ་ལས། རླངས་འཁོར་འཇོག་
སར་སླེབས་དུས་སྐར་མ་ཁ་ཤས་ཤིག་ལ་རླངས་འཁོར་ནང་དུ་སྡོད་
དང་། དུས་ཚོད་འདི་ངལ་གསོ་དང་། ཁྱེད་ཀྱི་ནང་མི་རྣམས་དང་ལྷན་
དུ་འབྱུང་འགྱུར་གྱི་ཆུ་ཚོད་ཁ་ཤས་རིང་དུ་བྱ་བ་གང་ཞིག་ལེགས་པར་
སྒྲུབ་དགོས་པའི་ཐོག་བསམ་ཞིབ་བྱེད་པར་བེད་སྤྱོད་ཐོངས།
ཁྱེད་ཀྱི་བཟའ་ཟླ་དང་ཕྲུ་གུ་རྣམས་ལ་ཇི་ཙམ་གྱིས་ཁྱོད་རང་མཁོ་
བསྡད་ཡོད་པ་དང་། གལ་སྲིད་ཁྱེད་ཀྱིས་བློ་ཁ་དེ་འདི་ལ་ཕྱོགས་ཚེ་སྤྲོ་
སྣང་གི་བྱེད་སྒོ་ཇི་ཙམ་སྤེལ་ཐུབ་པ་སོགས་ལ་བསམ་ཞིབ་བྱོས། ཁྱེད་
ཀྱིས་ནང་མི་རྣམས་ལ་འཚམས་འདྲི་མ་བྱས་པའི་གོང་དུ་བློ་ཁ་ལྷོད་
དུ་འཇུག་པར།བར་འཁྱམས་སུ་གོམ་འགྲོས་ཁྱུག་ཙམ་ཞིག་འགྲོ་བ་
དང་། ཡང་ན་ཆེས་དགའ་ཤོས་ཀྱི་སྔ་རབས་རོལ་དབྱངས་ཤིག་ལ་ཉན་
པ་སོགས་བྱོས། ཁྱེད་རང་སྒེར་གྱི་གནོན་ཤུགས་ཆུང་དུ་གཏོང་བའི་
དུས་ཚོད་དེ་གསར་གཏོད་རང་བཞིན་ཅན་ཞིག་བྱེད་རྒྱུ་དང་།དེ་ནི་ཁྱོད་
ཀྱི་ནུས་པ་བསྐྱར་གསོ་དང་།བསམ་བློར་ཞི་ལྷོད་འདྲེན་པའི་གོ་སྐབས་
བཟང་པོ་ཞིག་ཡིན་པ་ངོས་འཛིན་ཐུབ་པ་བྱོས། དེས་ཁྱེད་ཀྱིས་ནང་མི་
ལ་འཚམས་འདྲི་བྱེད་སྐབས། ཁྱོད་ནི་ཁོང་ཚོར་ཆེས་མཁོ་བའི་མི་ཞིག་
ཏུ་བཟོ།

ཁྱེད་ཀྱི་ལྷན་སྐྱེས་ཀྱི་རིག་པར་གུས་བཀུར་བྱོས།

“སྐད་སྒྲ་ཆུང་ཆུང་ཞིག་གི་ནང་དུ། ད་དུང” ཞེས། གྲོགས་པོ་དག་
གིས་འབོད་པའི་ཁྱེད་རང་ཉིད་ཀྱི་ཤེས་རབ་ཀྱི་འབྱུང་ཁུངས་སུ་ཁྲིད་
པའི་ལམ་བུ་འདིར་ཉན་པར་དཀའ། ཁྱེད་གནས་སའི་ཁོར་ཡུག་གི་
བཀའ་བཀོད་ལ་མཐུན་འཇུག་དགོས་པའི་གནོན་ཤུགས་མང་པོ་ཞིག་
སྤྲོད་ཡོང་བའི་སྐབས་ཀྱི་ཁྱེད་ཀྱི་བག་ཆགས་ལ་ཉན་པ་དང་། ཁྱེད་རང་
ཉིད་ཀྱིས་རྡུང་པའི་རྔ་སྒྲ་གཉིས་འགྲོགས་ཐུབ་པར་ཧ་ཅང་དཀའ། འོན་
ཀྱང་ཁྱེད་ཀྱི་ལས་དོན་བསྒྲུབ་པར། ཁྱེད་ཀྱི་སེམས་ཚོར་དང་དོགས་པ་
དག་གནད་འགག་ཏུ་གྱུར་དུས་ཉན་དགོས། ང་ལོ་ན་སོན་ཡོང་དུས་
ང་ཉིད་ཀྱི་ལྷན་སྐྱེས་ཀྱི་རིག་པ་དང་། ང་ཚོ་མི་རེ་རེའི་ནང་དུ་ཡོད་
པའི་རང་བཞིན་ཤེས་རིག་ཀྱི་མཛོད་དེ་དག་ལ་གུས་བཀུར་ཆེན་པོ་
བྱེད་ཀྱི་ཡོད། ངས་རང་ཉིད་ཀྱི་བྱ་བ་སྒྲུབ་ཕྱོགས་དང་། འཚོ་བ་སྤྱོད་
སྟངས་ལ་ཆ་ཤས་ཆེ་ཙམ་རོལ་དུས། མི་གསར་པ་ཞིག་ཐེངས་དང་པོར་
ཐུག་པའི་མཐོང་སྣང་ངམ། ཤེས་པའི་ཚོར་བ་དེས། ང་ཁ་ཕྱོགས་འགྲིག་
པ་ཞིག་ལ་གྲུ་སུག་རྒྱག་གི་རེད། ལོ་ཚད་སླེབས་པ་དང་ལྷན་དུ་ཁྱེད་
རང་ཉིད་ཀྱི་རང་བཞིན་ལ་གདེང་འཇོག་གི་ནུས་པ་འཕེལ་ཡོང་བའི་
སྣང་ཚུལ་ཡོད་། རང་ཉིད་ཀྱི་བྱས་རྗེས་ཀྱི་ལམ་བུར་མདུན་སྐྱོད་ཀྱི་བྱེད་
སྒོ་དེ་དག་ལ་དུས་ཚོད་གཏོང་བའམ། དམིགས་ཡུལ་ཞིག་གི་སྒང་དུ་
གསོན་ཡོད་དུས་ང་རང་སྒེར་གྱི་ལྷན་སྐྱེས་ཀྱི་རིག་པ་དེ་ཤུགས་ཆེ་རུ་
འཕེལ་ཡོང་བ་ཚོར་སོང་། ཁྱེད་ཀྱིས་བྱ་བ་འགྲིག་པ་ཞིག་སྒྲུབ་པ་དང་
ཁྱེད་ལ་རང་བཞིན་གྱིས་སྣེ་འཁྲིད་བྱེད་པའི་འཚོ་བ་དེ་རོལ་ཡོང་དུས།
ཁྱེད་ལ་བཀོལ་ཡོད་བའི་ནུས་པ་དེ་དག་སྔར་རྟོགས་མེད་སྟབས། ད་ལྟ་
ཁྱེད་དོན་དམ་གྱིས་མི་འཐུས་ཚང་བ་ཞིག་ཏུ་གྲོལ། “ཁྱེད་ལ་དམིགས་
ཡུལ་ཆེན་པོ་དང་ཐུན་མིན་གྱི་ལས་གཞི་ཞིག་གིས་ཧུར་བསྐྱེད་བྱ་ཡོང་
དུས།ཁྱེད་ཀྱི་བསམ་བློའི་འཆིང་སྒྲོག་ཆད་པ། ཁྱེད་ཀྱི་ཤེས་པ་ཕ་རོལ་དུ་
བརྒལ་བ། ཁྱེད་ཀྱི་ཚོར་ཤེས་ཕྱོགས་ཡོངས་ལ་ཁྱབ་ནས། རང་ཉིད་རང་
གིས་མི་གསར་པ་ཞིག་ཏུ་རྙེད།བག་ལ་ཉལ་བའི་ནུས་ཤུགས་དང་།མཐུ་
རྩལ་དག་གསོན་པོར་འགྱུར། ཁྱེད་ཀྱིས་རྨི་ལམ་དུ་ཡང་རྨིས་མ་མྱོང་
བའི་རླབས་ཆེན་གྱི་མི་ཞིག་ཁྱེད་རང་ཉིད་ཡིན་པ་རྙེད་ཡོང་།” ཅེས་རྒྱ་
གར་གྱི་མཚན་ཉིད་སྨྲ་བ་པ་ཏན་ཇཱ་ལེ་ཡིས་བརྗོད་ཡོད།

ཁྱེད་ལ་སེམས་ཤུགས་སྤར་ཐུབ་པའི་ལེགས།

བཤད་འདེམས་སྒྲུག་བྱོས།
གལ་སྲིད་ཁྱེད་ཀྱིས 《འཕུར་རྟ་རྟགས་ཅན་གྱི་རླངས་འཁོར་
བཙོང་བའི་གྲྭ་བ》 དང་དཔེ་དེབ་གཞན་པ་རྣམས་བཀླགས་ཡོད་ན།
ང་འཛམ་གླིང་གི་གྲགས་ཅན་བསམ་བློ་བ་དེ་དག་གི་ལུང་འདྲེན་ནམ་
བརྗོད་ཚིག་བེད་སྤྱོད་བྱེད་དུ་དགའ་བ་ཤེས་ཐུབ། “རོ་བྷན་ངེད་གཉིས་
ལུང་འདྲེན་ལ་དགའ་བར་རྒྱུ་མཚན་གཅིག་མཚུངས་རེད། བརྗོད་ཚིག་
ལེགས་པོའི་ཚིག་རྐང་གཅིག་ལ་ཤེས་རབ་ཀྱི་འབྱོར་བ་ལྡན།” ཞེས།
ངའི་དགེ་རྒན་ཞིག་གི་ལག་བྲིས་འདི་མ་བཀླགས་བར་དུ་རང་ཉིད་འདི་
ལ་ཅིའི་ཕྱིར་དགའ་བ་མ་ཤེས། རྒྱུན་དུ་ངས་དཔེ་དེབ་ཀློག་སྐབས། ངས་
གདོང་ལེན་བྱེད་བཞིན་པའི་དཀའ་ཁག་གི་ཡ་ལན་དེ་དག དཔེ་དེབ་
ལ་རྙེད་པའི་ལུང་འདྲེན་དེ་དག་ནས་རག ཚིག་རྐང་གཅིག་ཅན་དང་
གཉིས་ཅན་གྱི་བརྗོད་ཚིག་དེ་དག་ན། རྩོམ་པ་པོ་ཁོང་ཉིད་སླེབས་ཐུབ་
པར།ལོ་མང་མགོར་བའི་ཆེས་རིན་ཐང་ལྡན་པའི་འཛམ་གླིང་གི་བློ་
གྲོས་སམ་ཤེས་རབ་ཡོད། བདུན་ཕྲག་འགའ་ཡི་རིང་དུ་ང་ཚོའི་བགྲོད་
ལམ་ལ་འཕྲད་པའི་མི་ཚེའི་དཀྱོགས་མཚམས་དག་ལ་སྦྲེལ་བར་ཧུར་
སྐྱེད་དང་གདམས་ངག་ལ་གཞི་བཅོལ་ཏེ། ཁྱེད་རང་ཉིད་ཀྱིས་བརྗོད་
ཚིག་འབྲི་མགོ་བརྩམས་ཆོག ཁྲུས་ཁང་གི་ཤེལ་སྒོ་དང་། འཁྱགས་
སྒམ་གྱི་སྒོ། རླངས་འཁོར་སོགས་ཉིན་གང་བོར་མཐོང་ཐུབ་པའི་ས་ཆ་
དག་ལ་བརྗོད་ཚིག་སྦྱར་བ་ནི། ནུས་ལྡན་གྱི་བརྗོད་ཚིག་བེད་སྤྱོད་བྱེད་
པའི་ཁ་ཕྱོགས་གཞན་ཞིག་ཡིན།སྒྲིག་ལམ་སྟབས་བདེ་འདི་ཡིས།བྲེལ་
འཚུབ་ཀྱི་དུས་སུ་འགངས་ཆེན་གྱི་བྱ་བར་དོ་སྣང་སྤྲོད་ཐུབ་པ་དང༌།
བཟོད་དཀའ་བའི་དུས་སུ་ལེགས་པར་ཕྱོགས་ཐུབ་པ། ལས་དོན་ལེགས་
སྒྲུབ་ཀྱི་རྣམ་བཞག་ལ་བློ་རྩེ་གཏོད་ཐུབ་པ་སོགས། ང་ལ་ཕན་རླབས་
རྐྱེན་ངན་ལ་གདོང་ལེན་ཇི་ལྟར་བྱེད་དགོས་པ་དང་། མི་ཚེའི་དོན་
སྙིང་། སྒེར་སོ་སོ་ལེགས་བཅོས་ཀྱི་རིན་ཐང་། གཞན་ལ་ཕན་པའི་བྱ་
བཞག་གི་གལ་འགངས། ང་ཚོའི་བསམ་བློའི་ནུས་སྟོབས། རང་གཤིས་
བརྟན་པོ་དགོས་པ་སོགས་དང་འབྲེལ་བའི་གྲགས་ཅན་མགོ་ཁྲིད་
དང་། བསམ་བློ་བ། སྙན་ངག་པ། མཚན་ཉིད་སྨྲ་བ་སོགས་ཀྱིས་བྲིས་
གནང་བའི་ལུང་འདྲེན་ནམ།བརྗོད་ཚིག་བརྒྱ་ཚོ་ལྟར་མང་པོ་བསགས་
ཏེ་ང་རང་སྒེར་གྱི་གློག་ཀླད་ནང་དུ་བཅུག་ཡོད།

ཁྱེད་ཀྱི་ལས་ཀར་དགའ་སྣང་དགོས།

མི་ཚེ་རིང་པོ་དང་སྐྱིད་པོ་ཡོང་བའི་འཛད་མེད་ཀྱི་གསང་བ་ནི་
ཁྱོད་ཀྱི་ལས་ཀ་ལ་དགའ་བ་དེ་རེད། ལོ་རྒྱུས་སྟེང་དུ་ཆེས་འདོད་བློ་
ཁེངས་པའི་མི་རྣམས་ཀྱི་བྱ་གཞག་གི་བརྒྱུད་རིམ་ཁྲོད་དུ་གསེར་སྐུད་
ལྟ་བུ་ཞིག་རྒྱུས་ཡོད་པ་ནི། ཁོང་རྣམས་ཀྱི་འཚོ་བའི་ཆེད་དུ་བྱ་བ་ཅི་
ཞིག་བསྒྲུབས་པ་དེར་སྤྲོ་སྣང་གིས་གཏམས་ཡོད་པས་ཡིན། སེམས་
ཁམས་རིག་པ་ལྦེ་རཱ་རྗོན་སི་ཋེའེ་ནིར་
གྱིས།ནུས་ལྡན་གྱི་མི་བརྒྱ་ལ་བཅར་འདྲི་བྱས་སྐབས།ཐུན་མོང་གི་ཁྱད་
ཆོས་ཞིག་རྙེད་ཡོད་པ་ནི། ཁོང་ཚོ་ལ་སྒེར་སོ་སོའི་ལས་ཀར་འགོག་
མེད་ཀྱི་དགའ་སྣང་ཞིག་ཡོད་པ་དེ་རེད་འདུག ལས་ཀར་དུས་ཚོད་
གཏོང་དུས་དོན་འབྲས་རྙེད་པ་དང༌། ཤེས་སྟོབས་ཀྱིས་གདོང་ལེན་བྱེད་
པ་སོགས་ནི་ཁྱེད་ཀྱི་བླ་སྲོག་མཐོར་འདེགས་ཀྱི་སེམས་པ་འཛིན་པར་
འཛམ་གླིང་གང་སར་སྤྲོ་གསེང་སྐྱོད་པ་ལས་སྤྲོ་སྣང་ཆེ་བ་ཡོང་ཐུབ།
ཐོ་མཱ་སི་ཨའེ་ཌྷེ་སོན་ཡིས། འདྲ་པར་
ནས་འོད་དཀར་གྱི་ཤེལ་ཏོག་དང་། སྒྲ་སྐྱེད་ཁ་པར་ནས་གློག་བརྙན་
བར་ཀྱི་གསར་བཟོ་དངོས་ཟོག 1093ཙམ་གྱི་བྱས་རྗེས་བཞག་ནས།
ཁོང་གི་མི་ཚེའི་མཐའ་མཇུག་ལ “ངས་མི་ཚེ་ནང་དུ་ཉིན་གཅིག་གི་
རིང་དུའང་ལས་ཀ་བྱས་མེད།དེ་དག་ཀུན་ནི་སྤྲོ་བ་ཡིན” ཞེས།ཁོང་གི་
འོད་སྟོང་འཕྲོ་བའི་མདུན་ལམ་གྱི་སྐོར་གསུངས་ཡོད། ཁྱེད་རང་ཉིད་ཀྱི་
ལས་ཀའམ་ཆེད་ལས་ལ་དགའ་ཞེན་ཡོད་ཚེ། ཁྱེད་ཀྱིས་མི་ཚེའི་ནང་
དུ་ཉིན་གཞན་ཞིག་ལ་ལས་ཀ་བྱ་མི་དགོས་པའི་རྟོགས་པ་བསྐྱེད་།ཁྱེད་
ཀྱི་ལས་ཀ་ནི་རྩེད་མོ་ལྟ་བུ་དང་དུས་ཚོད་ནི་ཧ་ཅང་མགྱོགས་པོ་འདྲེད་
འགྲོ་བ་སོགས་རེད། “འཚོ་བའི་སྒྱུ་རྩལ་ནང་གི་སློབ་དཔོན་གྱིས། ཁོང་
གི་ལས་ཀ་དང་རྩེད་མོ།རྩོལ་བ་དང་དལ་ལྷོད། བསམ་བློ་དང་གཟུགས་
པོ༑ སྤྲོ་གསེང་དང་གནས་ཚུལ། མི་ཚེ་དང་ཆོས་སོགས་ཀྱི་བར། ཁྱད་
པར་ཅུང་ཙམ་ལས།ཁོང་གིས་དེ་དག་གི་དབྱེ་བ་འབྱེད་ཐུབ་པར་དཀའ།
ཁོང་གིས་བྱ་བ་གང་ཞིག་གཉེར་བཞིན་ཡོད་རུང་། དེ་རྩེད་མོ་ཡིན་དང་
པས་ཀ་ཡིན་པའི་ཐག་གཅོད་དེ་གཞན་ལ་བྱེད་དུ་འཇུག ཁོ་རང་ལ་
མཚོན་ན། དེ་གཉིས་ཀ་བྱེད་ཀྱི་པ་དེ་རེད།” ཅེས་རྟོག་སྒྲུང་འབྲི་མཁན་
རྗེམ་སི་མའེ་ཁེ་ནིར་གྱིས་བྲིས་ཡོད།

རང་དོན་དང་བྲལ་བའི་ཞབས་ཕྱི་སྒྲུབས།

“འགྲོ་བ་མིའི་ཞབས་འདེགས་ལས་ལྷག་པའི་ཆོས་ཤིག་མེད། ཐུན་
མོང་ལ་ཕན་པའི་བྱ་བ་ཞིག་གཉེར་བ་ནི་ཆོས་ལུགས་ལེགས་ཤོས་དེ་
ཡིན” ཞེས་ཨལ་བྷིར་ཋི་ཆི་ཝའེ་ཚིར་
གྱིས་བརྗོད་ཡོད། “ཁྱེད་ལ་རྒྱ་སེའི་མེ་ཏོག་སྦྱིན་མཁན་དེའི་ལག་ཏུ
རྟག་ཏུ་དྲི་ཞིམ་འཁྲི” ཞེས། གནའ་བོའི་རྒྱ་མིས་ཡིད་ཆེས་བྱེད་སྲོལ་
ཡོད། དགོས་འདོད་ཆེས་ཆེར་སྒྲུབ་པའི་མི་ཚེ་ཡི་ཆེས་གཟི་བྱིན་གྱི་
སློབ་གསོ་ནི། གནད་འགག་གི་རྣམ་བཞག་འཚོལ་དུ་རྒྱལ་ཁའི་རྗེས་སུ་
བསྙེགས་ཏེ་མི་ཚེ་བསྐྱེལ་བ་ལས་ཐོན་ཡོང་བ་དེ་ཡིན། གནད་འགག་
གི་རྣམ་བཞག་བསྐྲུན་པའི་ལམ་བུ་མཆོག་ནི “ངས་ཞབས་འདེགས་
ཇི་ལྟར་བསྒྲུབ” ཅེས། ཁྱེད་རང་ཉིད་ལ་དཀྱུས་མའི་དྲི་བ་འདི་བསྐུལ་
བ་དེ་ཡིན།རླབས་ཆེན་གྱི་མགོ་ཁྲིད་དང་། བསམ་བློ་བ། འགྲོ་བ་མིའི་
རིགས་ཀྱི་བདེ་སྡུག་ལ་ཐུགས་ཁུར་བ་སོགས་ཀྱིས། བདག་འཛིན་གྱི་
མི་ཚེ། གཞན་ཕན་གྱི་མི་ཚེ་ལ་བསྒྱུར་ནས། དེའི་ལམ་དུ་ཁོང་ཚོའི་
དགོས་འདུན་བཞིན་བདེ་སྐྱིད་དང་། འབེལ་ལྷུག ཡིད་བློ་ཚིམས་པ་
སོགས་འབྱུང་གི་ཡོད། ཁོང་ཚོས་འགྲོ་བ་མིའི་རིགས་ཀྱི་འགངས་པའི་
བདེན་པ་ཆ་ཚང་རྟོགས། དེ་བས་ཁྱེད་ཀྱིས་གྲུབ་འབྲས་སྔོན་འབྱུང་
དུ་བསྒྱུར་མི་ཐུབ། འདི་ནི་རྗེས་འབྱུང་ཞིག་ཡིན། དེ་ནི་འཛམ་གླིང་ལ་
རིན་ཐང་སྣོན་པ་དང་མི་མང་ལ་ཞབས་ཕྱི་སྒྲུབ་པར་མི་ཚེ་བཏང་བའི་
འགོག་མེད་ཀྱི་ཐོན་རྫས་ཡིན་པས་འདི་ནི་རང་བཞིན་གྱིས་འབབ་
ཡོང་། བདག་ཉིད་ཆེན་པོ་གྷན་དྷི་ཡིས་
ཞབས་འདེགས་ཀྱི་ཀུན་སྤྱོད་ལེགས་ཕྱོགས་རྟོགས། ཁོང་གི་མི་ཚེའི་
ནང་གི་བརྗེད་དུ་མེད་པའི་སྒྲུང་ཞིག་ནི། ཁོང་སྔར་ནས་རླངས་འཁོར་
ནང་བསྐྱོད་ཀྱི་ཡོད་སྟབས། རླངས་འཁོར་བསྐྱུར་ནས། རྒྱ་གར་གྱི་ས་
ཆ་ཡོངས་ལ་མེ་འཁོར་ནང་དུ་འགྲུལ་བཞུད་ཕྱིན། ཉིན་ཞིག་ཁོང་མི་
སླེབས་སའི་ཤུལ་ལམ་ཞིག་ཏུ་ཁོང་གི་ལྷམ་ཡ་ཟག འདི་ཚུར་རག་
ཐབས་ཀྱི་སེམས་ཁུར་ཚབ་ཏུ། ལྷམ་གཞན་པ་དེ་ཕུད་དེ་སྔོན་མ་ཟག་
ས་དེར་འཕངས། ཅིའི་ཕྱིར་འཕེན་གྱི་ཡོད་ཅེས་སྐད་ཆ་དྲིས་པས། “མི་
སྐྱོ་བོ་ཞིག་གིས་སྔོན་དེ་རྙེད་སོང་ན། ཁོས་ལྷམ་ཆ་འདི་གོན་ཆོག”ཅེས་
འཛུམ་མདངས་ཤིག་དང་ལྷན་དུ་ལན་བཏབ་པས། རོགས་པ་དེ་ཡ་
མཚན་པའོ།།

ཕུན་སུམ་ཚོགས་པའི་འཚོ་བ་བསྐྱལ་ཡོད་ན་བདེ་སྐྱིད་ཀྱིས་
འཆི་བར་འཇུག་ཐུབ།

མི་ཕལ་ཆེ་བ་ཞིག་གིས་འཆི་ཁར་བར་དུ་དོན་ངོ་མ་མི་ཚེ་ཞེ་ན་
ཅི་ཞིག་ཡིན་པ་མི་རྟོགས། ང་ཚོ་གཞོན་དུས་སུ་འབད་བརྩོན་དང་སྤྱི་
ཚོགས་ཀྱི་རེ་བ་བསྲུངས་ནས་དུས་ཚོད་གཏོང་གི་ཡོད། ང་ཚོས་མི་
ཚེའི་བདེ་སྐྱིད་ཆེན་པོ་ཞིག་སྙེག་པར་བྲེལ་ནས། བདེ་སྐྱིད་ཆུང་ངུ་མང་
པོ་ཞིག་འཆོར། ཕྲུ་གུ་རྣམས་དང་ལྷན་དུ་ཆར་པའི་ཁྲོད་དུ་ལྡུམ་རྭར་
རྐང་རྗེན་གྱིས་བྲོ་གར་འཁྲབ་པ་དང་། རྒྱ་སེ་མེ་ཏོག་གི་ལྡུམ་རྭ་ཞིག་
འདེབས་པ། ཉི་མ་འཆར་ནུབ་ཀྱི་མཛེས་སྡུག་ལ་རོལ་པ་བཅས་འཆོར་
འགྲོ། ང་ཚོས་ཆེས་མཐོ་བའི་རི་བོ་དག་དབང་བསྒྱུར་བྱས་ཡོད་པའི་
དུས་ཤིག་ཏུ་འཚོ་ཡོད་ཀྱང་། ང་ཚོས་རང་ཉིད་ལ་སྟངས་འཛིན་བྱེད་ཐུབ་
མེད། ང་ཚོ་ལ་ཁང་པ་མཐོན་པོ་ཡོད་ཀྱང་ཁོག་སྣ་ཐུང་། རྒྱུ་ནོར་མ
ཡང་བདེ་སྐྱིད་ཉུང་།བསམ་བློ་ཕྱུག་ཡང་མི་ཚེ་སྟོང༌།
མི་ཚེའི་བརྒྱུད་རིང་དུ་འཁྲབ་ཚན་གལ་ཆེན་ཞིག་ཏུ་ཞུགས་
དགོས་པའི་གོ་རྟོགས་འབྱུང་བ་དང་།མི་ཚེའི་སྙིང་དོན་རྟོགས་པར་འཆི་
ཁའི་ཉལ་སར་མ་ལྷུང་བར་དུ་སྒུག་མི་ཉན།རྒྱུན་དུ་མི་རྣམས་ཀྱིས་དོན་
ཞིག་བསྒྲུབས་སྟེ། འདི་ནས་བདེ་སྐྱིད་ཅིག་ཐོབ་པར་འབད་དེ་དུས་ཚོད་
བཏང་ནས་རྗེས་ལུས་ཀྱི་མི་ཚེ་ཞིག་ཅིག་སྐྱེལ་བ་དང་། བདེ་སྐྱིད་ནི་
རང་གིས་བསྐྲུན་དགོས་པའི་གནས་བབས་ཤིག་ཡིན་པ་ལས།སོང་ནས་
སླེབས་རྒྱུ་ཡོད་པའི་ས་ཆ་ཞིག་མ་ཡིན་པ་རྟོགས་པའི་ཤེས་རབ་དབེན།
བདེ་སྐྱིད་དང་འདོད་འཇོའི་མི་ཚེ་ནི། གཞན་གྱི་མི་ཚེ་ནང་དུ་ཁྱད་
པར་ཞིག་བཟོ་ཐུབ་པའི་དམིགས་ཡུལ་ཞིག་ལ། ཁྱེད་ཀྱིས་འགྲོ་བ་མིའི་
རིག་རྩལ་གྱི་མཆོག་དེ་བཀོལ་སྤྱོད་བྱེད་པར་སྙིང་དབུས་ནས་དམ་
བཅའ་བཞག་པས་ཡོང་ཐུབ། ཁྱེད་ཀྱི་མི་ཚེ་ནས་འུར་ཟིང་ཡོངས་སུ་
དོར་ཏེ། ཁྱེད་རང་ཉིད་ལས་ལྷག་པའི་གཞན་ཞིག་གི་ཆེད་དུ་འཚོ་བའི་
སྐབས།མི་ཚེའི་དོན་སྙིང་གསལ་ཡོང་། ལས་སླ་པོས་བརྗོད་ན། མི་ཚེའི་
དགོས་དོན་ནི་དགོས་དོན་གྱི་མི་ཚེ་ཡིན།
དཔེ་དེབ་འདི་ནང་དུ་ཆེས་མཐའ་མཇུག་གི་མི་ཚེའི་སློབ་གསོ་
བྲིས་པ་དེ། ང་ལ་མཚོན་ན་རིན་ཐང་བྲལ་བའི་ཁེ་དབང་ཞིག་ཏུ་འདོད།
ཁྱེད་ཀྱི་མི་ཚེར་ཤེས་རབ་དང་། བདེ་སྐྱིད། ལེགས་འབྲས་ཀྱིས་ཁེངས་
པར་སྨོན། ཁྱེད་ཀྱི་བརྩེ་བའི་མི་དང་། ཧུར་སྐྱེད་ཀྱི་ནུས་པ་སྐྱེད་པའི་
འབད་བརྩོན་དང༌། བཀོད་སྒྲིག་འཐུས་ཚང་གི་ལས་དོན་བསྒྲུབ་རྒྱུ་
སོགས་ལ།ཁྱོད་ཀྱིས་དུས་ཚོད་གཏང་ངེས།
“རང་བཞིན་གྱི་སྒུལ་ཤུགས་ལྡན་པ་དང་རང་ཉིད་ནུས་ལྡན་གྱི་
གང་ཟག་ཞིག་ཏུ་ངོས་འཛིན་གྱིས། དམིགས་ཡུལ་གྱི་དོན་དུ་མི་ཚེ་
གཏོང་བ་ནི་མི་ཚེའི་སྤྲོ་བ་རྣལ་མ་དེ་ཡིན། དེ་བས། ཁྱོད་རང་སྐྱིད་པོ་
བཟོ་ཐུབ་པའི་འཛམ་གླིང་གིས་མཐུན་འགྱུར་སྤྲོད་ཀྱི་མི་འདུག་ཅེས་
སྐྱོན་བརྗོད་ཀྱིས་གདུང་འབོད་དང་། ན་ཟུག་ཆུང་ངུ་ཞིག་ལ་མི་བཟོད་
པ་བྱ་མི་རུང་། ང་གསོན་པའི་རིང་ལ། ང་མང་ཚོགས་ལ་བདག་པ་དང་།
ངས་རང་ནུས་ཅི་ལྕོགས་ཀྱིས་བྱ་བ་བསྒྲུབ་པ་ནི་བསོད་སྐལ་ཞིག་ཡིན་
པའི་བསམ་པ་དེ་ང་ཡོད། ང་འཆི་དུས།ངའི་ཡོད་ཚད་ཀྱི་ཡོད་ཚད་བེད་
སྤྱོད་བྱེད་ཚར་བར་བྱ་དགོས། རྩོལ་བ་ཇི་ཙམ་བྱས་ཚེ་དེ་ཙམ་གྱིས་ང་
གསོན་ཡོད། མི་ཚེ་འདི་ཉིད་འཚོལ་དུ་ང་མི་ཚེ་ན་དགའ་བ་སྐྱེ། ང་ལ་
མཚོན་ན་མི་ཚེ་ནི་བཞུ་མར་ཙམ་མིན། འདི་ནི་ངས་འཁྱུག་ཙམ་གྱི་
རིང་དུ་འཆང་དུ་ཐོབ་པའི་འོད་ཅན་གྱི་དཔལ་འབར་ཞིག་ཡིན་པས།
ངས་མ་འོངས་པའི་མི་རབས་ཚོའི་ལག་ཏུ་མ་བཞག་པའི་སྔོན་དུ། ངས་
འདི་འོད་མདངས་ཆེས་གསལ་བའི་ལམ་དུ་འབར་དུ་འཇུག་འདོད།”
ཅེས། ལྗོར་ལྗི་བྷིར་ནཱར་ཌྷི་ཤའོ་ཡི་
ཚིག་འདི་དག་ནི་ངའི་མི་ཚེའི་སློབ་གསོ་ལས་ལྷག་པ་ཞིག་ཡིན།